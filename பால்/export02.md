

## குறள் எண் 

அறன் வலியுறுத்தல் - குறள் - 0041  

## குறள் 

**இல்வாழ்வான் என்பான் இயல்புடைய மூவர்க்கும்  
நல்லாற்றின் நின்ற துணை.** 

## கொண்டு கூட்டும் முறை

**இல்வாழ்வான் என்பான் இயல்புடைய மூவர்க்கும் நல்லாற்றின் நின்ற துணை.** 

## குறள் சாரம் 

பிரமச்சாரி, தவம் செய்வோர் , துறவி ஆகிய மூவர்க்கும், உண்ண உணவு, மருந்து, வாழ்விடம் முதலியவற்றை   
இறுதிவரை தர வல்லவனே இல்வாழ்வான் என்பவன்.

## பரிமேலழகர் உரை

**இல்வாழ்வான் என்பான்** - இல்லறத்தோடு கூடி வாழ்வான் என்று சொல்லப்படுவான்  

**இயல்பு உடைய மூவர்க்கும் நல் ஆற்றின் நின்ற துணை** -  
அற இயல்பினையுடைய  
ஏனை மூவர்க்கும்  
அவர் செல்லும் நல்லொழுக்க நெறிக்கண் நிலைப்பெற்ற துணை ஆம்.	

## பரிமேலழகர் உரைகுறிப்பு   

இல் என்பது ஆகுபெயர்.  
என்பான் எனச் செயப்படு பொருள் வினைமுதல் போலக் கூறப்பட்டது.  
ஏனை மூவர் ஆவார், ஆசாரியனிடத்தினின்று ஓதுதலும் விரதங்காத்தலும் ஆகிய பிரமசரிய ஒழுக்கத்தானும், இல்லை விட்டு வனத்தின்கண் தீயொடு சென்று மனையாள் வழிபடத் தவஞ் செய்யும் ஒழுக்கத்தானும், முற்றத் துறந்த யோக ஒழுக்கத்தானும் என இவர்.  
இவருள் முன்னை இருவரையும் பிறர் மதம் மேற்கொண்டு கூறினார்.  
இவர் இவ்வொழுக்க நெறிகளை முடியச் செல்லுமளவும், அச்செலவிற்குப் பசி நோய், குளிர் முதலியவற்றான் இடையூறுவாராமல், உண்டியும் மருந்தும் உறையுளும் முதலிய உதவி, அவ்வந்நெறிகளின் வழுவாமல் செலுத்துதலான் நல் ஆற்றின் நின்ற துணை என்றார். 

## பொருட்குறிப்பு 

ஏனை மூவர் ஆவார்,  
1. ஆசாரியனிடத்தினின்று ஓதுதலும் விரதங்காத்தலும் ஆகிய பிரமசரிய ஒழுக்கத்தானும்,  
2. இல்லை விட்டு வனத்தின்கண் தீயொடு சென்று மனையாள் வழிபடத் தவஞ் செய்யும் ஒழுக்கத்தானும்,  
3. முற்றத் துறந்த யோக ஒழுக்கத்தானும் என இவர்.  

இவருள்  
முன்னை இருவரையும் பிறர் மதம் மேற்கொண்டு கூறினார்.  

இவர் இவ்வொழுக்க நெறிகளை முடியச் செல்லுமளவும்,  
அச்செலவிற்குப்  
பசி, நோய், குளிர் முதலியவற்றான் இடையூறுவாராமல்,  
உண்டியும், மருந்தும், உறையுளும் முதலிய உதவி,  
அவ்வந்நெறிகளின் வழுவாமல் செலுத்துதலான்  
**நல் ஆற்றின் நின்ற துணை** என்றார்.  

## இலக்கணக்குறிப்பு  

இல் என்பது ஆகுபெயர்.  

என்பான் எனச் செயப்படு பொருள் வினைமுதல் போலக் கூறப்பட்டது.  



## குறள் எண் 

இல் வாழ்க்கை - குறள் - 0042  

## குறள் 

**துறந்தார்க்கும் துவ்வா தவர்க்கும் இறந்தார்க்கும்  
இல்வாழ்வான் என்பான் துணை.**  

## கொண்டு கூட்டும் முறை

**துறந்தார்க்கும் துவ்வா தவர்க்கும் இறந்தார்க்கும் இல்வாழ்வான் என்பான் துணை.** 

## குறள் சாரம் 

நல்துணையை இழந்தவர்க்கும்(அநாதை), வறியவர்க்கும், அநாதை இறந்தால் நீர்க்கடன் செய்யவும்(இறந்த பின் சடங்கு)  
இல்வாழ்வானின் கடமை ஆகும்.

## பரிமேலழகர் உரை

**துறந்தார்க்கும்** - களைகண் ஆனவரால் துறக்கப்பட்டார்க்கும்  

**துவ்வாதவர்க்கும்** - நல்கூர்ந்தார்க்கும்  

**இறந்தார்க்கும்** - ஒருவருமன்றித் தன்பால்வந்து இறந்தார்க்கும்  

**இல்வாழ்வான் என்பான் துணை** - இல்வாழ்வானென்று சொல்லப்படுவான் துணை.  


## பரிமேலழகர் உரைகுறிப்பு   

துறந்தார்க்குப் பாவம் ஒழிய அவர் களைகணாய் நின்று வேண்டுவன செய்தலானும், துவ்வாதவர்க்கு உணவு முதலிய கொடுத்தலானும், இறந்தார்க்கு நீர்க்கடன் முதலிய செய்து நல்லுலகின்கண் செலுத்தலானும், துணை என்றார்.  
இவை இரண்டு பாட்டானும் இல்நிலை எல்லா உபகாரத்திற்கும் உரித்தாதல் கூறப்பட்டது.    

## பொருட்குறிப்பு 

* துறந்தார்க்குப் பாவம் ஒழிய அவர் களைகணாய் நின்று வேண்டுவன செய்தலானும்,  
* துவ்வாதவர்க்கு உணவு முதலிய கொடுத்தலானும்,  
* இறந்தார்க்கு நீர்க்கடன் முதலிய செய்து நல்லுலகின்கண் செலுத்தலானும்,  
**துணை** என்றார்.  

**இவை இரண்டு பாட்டானும் ( குறள் 0041 - 0042 )**,  
இல்நிலை எல்லா உபகாரத்திற்கும் உரித்தாதல் கூறப்பட்டது.  

## இலக்கணக்குறிப்பு   




## குறள் எண் 

இல் வாழ்க்கை - குறள் - 0043  

## குறள் 

**தென்புலத்தார் தெய்வம் விருந்தொக்கல் தானென்றாங்கு  
ஐம்புலத்தாறு ஓம்பல் தலை.**  

## கொண்டு கூட்டும் முறை

**தென்புலத்தார் தெய்வம் விருந்து ஒக்கல் தான் என்று ஐம்புலத்து ஆறு ஓம்பல் தலை**   

## குறள் சாரம் 


## பரிமேலழகர் உரை

**தென்புலத்தார் தெய்வம் விருந்து ஒக்கல் தான் என்று** - பிதிரர், தேவர், விருந்தினர், சுற்றத்தார், தான் என்று சொல்லப்பட்ட,  

**ஐம்புலத்து ஆறு ஓம்பல் தலை** -  
ஐந்து இடத்தும் செய்யும் அறநெறியை  
வழுவாமல் செய்தல் இல்வாழ்வானுக்குச் சிறப்புடைய அறமாம். 

## பரிமேலழகர் உரைகுறிப்பு   

பிதிரராவார் படைப்புக்காலத்து அயனால் படைக்கப்பட்டதோர் கடவுட்சாதி.  
அவர்க்கு இடம் தென்திசை ஆதலின், தென்புலத்தார் என்றார்.  
தெய்வம் என்றது சாதியொருமை.  
விருந்து என்பது புதுமை.  
அஃது ஈண்டு ஆகுபெயராய்ப் புதியவராய் வந்தார்மேல் நின்றது.  
அவர் இரு வகையர்.  
பண்டு அறிவுண்மையின் குறித்து வந்தாரும், அஃது இன்மையின் குறியாது வந்தாரும் என.  
ஒக்கல் சுற்றத்தார்.  
எல்லா அறங்களும் தான் உளனாய் நின்று செய்ய வேண்டுதலின் தன்னை ஓம்பலும் அறனாயிற்று.  
என்ற என்பது விகாரமாயிற்று.  
ஆங்கு அசை.  
ஐவகையும் அறம் செய்தற்கு இடனாகலின், ஐம்புலம் என்றார்.  
அரசனுக்கு இறைப்பொருள் ஆறில் ஒன்றாயிற்று, இவ்வைம்புலத்திற்கும் ஐந்து கூறு வேண்டுதலான் என்பதறிக. 

## பொருட்குறிப்பு 

* பிதிரராவார் படைப்புக்காலத்து அயனால் படைக்கப்பட்டதோர் கடவுட்சாதி.  
 அவர்க்கு இடம் தென்திசை ஆதலின், **தென்புலத்தார்** என்றார். 

* **தெய்வம்** என்றது சாதியொருமை. 

* **விருந்து** என்பது புதுமை.  
அஃது ஈண்டு ஆகுபெயராய்ப் புதியவராய் வந்தார்மேல் நின்றது.  
அவர் இரு வகையர்.  
1. பண்டு அறிவுண்மையின் குறித்து வந்தாரும்,  
2. அஃது இன்மையின் குறியாது வந்தாரும் என.  

* **ஒக்கல்** சுற்றத்தார்.  

* எல்லா அறங்களும் **தான்** உளனாய் நின்று செய்ய வேண்டுதலின்,  
தன்னை ஓம்பலும் அறனாயிற்று.  

ஐவகையும் அறம் செய்தற்கு இடனாகலின், ஐம்புலம் என்றார். 

அரசனுக்கு இறைப்பொருள் ஆறில் ஒன்றாயிற்று,  
இவ்வைம்புலத்திற்கும் ஐந்து கூறு வேண்டுதலான் என்பதறிக. 
## இலக்கணக்குறிப்பு  

விருந்து - ஆகுபெயர்  
 
என்ற என்பது விகாரமாயிற்று.  

ஆங்கு அசை.   



## குறள் எண் 

இல் வாழ்க்கை - குறள் - 0044
## குறள் 

**பழியஞ்சிப் பாத்தூண் உடைத்தாயின் வாழ்க்கை  
வழிஎஞ்சல் எஞ்ஞான்றும் இல்.** 

## கொண்டு கூட்டும் முறை

**பழி அஞ்சிப் பாத்து ஊண் வாழ்க்கை உடைத்தாயின் வழி எஞ்ஞான்றும் எஞ்சல் இல்.**  

## குறள் சாரம்  

இல்வாழ்வான், அறவழி அல்லாது பொருளீட்டி, இயல்புடைய மூவர்,துறந்தார், துவ்வாதார், இறந்தார், தென்புலத்தார்  
முதலிய நால்வர், தான் எனப் பகுத்து உண்டாலும், அவனுக்குப் பாவமே மிஞ்சும். 

## பரிமேலழகர் உரை

**பழி அஞ்சிப் பாத்து ஊண் வாழ்க்கை உடைத்தாயின்** -  
பொருள் செய்யுங்கால் பாவத்தை அஞ்சி ஈட்டி,  
அப்பொருளை இயல்பு உடைய மூவர் முதலாயினார்க்கும், 
தென் புலத்தார் முதலிய நால்வர்க்கும்,  
பகுத்துத் தான் உண்டலை  
ஒருவன் இல்வாழ்க்கை உடைத்தாயின்  

**வழி எஞ்ஞான்றும் எஞ்சல் இல்** - அவன் வழி உலகத்து எஞ்ஞான்றும் நிற்றல் அல்லது இறத்தல் இல்லை  

## பரிமேலழகர் உரைகுறிப்பு   

பாவத்தான் வந்த பிறன் பொருளைப் பகுத்து உண்ணின், அறம் பொருளுடையார் மேலும், பாவம் தன் மேலுமாய் நின்று வழி எஞ்சும் ஆகலின், பழி அஞ்சி என்றார்.  
வாழ்வானது உடைமை வாழ்க்கை மேல் ஏற்றப்பட்டது  

## பொருட்குறிப்பு 

பாவத்தான் வந்த பிறன் பொருளைப் பகுத்து உண்ணின்,  
* அறம் பொருளுடையார் மேலும்,  
* பாவம் தன் மேலுமாய் நின்று வழி எஞ்சும் ஆகலின்,  
**பழி அஞ்சி** என்றார்.  

வாழ்வானது உடைமை **வாழ்க்கை** மேல் ஏற்றப்பட்டது.  

## இலக்கணக்குறிப்பு  




## குறள் எண் 

இல் வாழ்க்கை - குறள் - 0045
## குறள் 

**அன்பும் அறனும் உடைத்தாயின் இல்வாழ்க்கை  
பண்பும் பயனும் அது.** 

## கொண்டு கூட்டும் முறை

**இல்வாழ்க்கை அன்பும் அறனும் உடைத்தாயின் அது பண்பும் பயனும்.**
## குறள் சாரம் 

கணவன் , மனைவி கருத்தொருமித்து நடத்தும் இல்லறத்தின் பண்பு அன்பு என்றால், பயன் அறஞ்செய்வதாகும் , 
அப்படி அமைந்தால், இல்வாழ்க்கை இறுதி வரை நிலைக்கும்.  

## பரிமேலழகர் உரை

**இல்வாழ்க்கை அன்பும் அறனும் உடைத்தாயின்** -  
ஒருவன் இல்வாழ்க்கை  
* தன் துணைவிமேல் செய்யத்தகும் அன்பினையும்,  
* பிறர்க்குப் பகுத்து உண்டல் ஆகிய அறத்தினையும் உடைத்தாயின்  

**அது பண்பும் பயனும்** - அவ்வுடைமை அதற்குப் பண்பும் பயனும் ஆகும். 

## பரிமேலழகர் உரைகுறிப்பு   

நிரல்நிறை.  
இல்லாட்கும் கணவற்கும் நெஞ்சு ஒன்றாகா வழி இல்லறம் கடைபோகாமையின், அன்புடைமை பண்பு ஆயிற்று,  
அறனுடைமை பயன் ஆயிற்று.  
இவை மூன்று பாட்டானும் இந்நிலையில் நின்றான் அறஞ்செய்யுமாறு கூறப்பட்டது.  

## பொருட்குறிப்பு 

இல்லாட்கும் கணவற்கும் நெஞ்சு ஒன்றாகா வழி இல்லறம் கடைபோகாமையின்,  
* அன்புடைமை பண்பு ஆயிற்று  
* அறனுடைமை பயன் ஆயிற்று.  

இவை மூன்று பாட்டானும் (குறள் 0044 - 0045 )  
இந்(ல்)நிலையில் நின்றான் அறஞ்செய்யும் ஆறு கூறப்பட்டது.  

## இலக்கணக்குறிப்பு  

முதல் அடியில் சொல்லப்பட்ட இரு பொருட்கள் (அன்பு, அறன் ), இரண்டாவது அடியில் சொல்லப்பட்ட, 
இரு பொருட்களை  அதே வரிசையில் பொருள் கொள்வது நிரல்நிறை (நேர் நிரல் நிறை).
வரிசை மாற்றிப் பொருள் கொண்டால் அது முரல் நிரல் நிறை. 



## குறள் எண் 

இல் வாழ்க்கை - குறள் - 0046
## குறள் 

**அறத்தாற்றின் இல்வாழ்க்கை ஆற்றின் புறத்தாற்றில்  
போஒய்ப் பெறுவது எவன்.** 

## கொண்டு கூட்டும் முறை

**இல்வாழ்க்கை அறத்தாற்றின் ஆற்றின் புறத்தாற்றில் போஒய்ப் பெறுவது எவன்.**  

## குறள் சாரம் 

அறவழியே இல்வாழ்க்கை நடத்திய பிறகு, வானப்பிரஸ்த வழியில் பெறும்பயன் ஏதுமில்லை.

## பரிமேலழகர் உரை

**இல்வாழ்க்கை அறத்தாற்றின் ஆற்றின்** -  
ஒருவன் இல் வாழ்க்கையை  
அறத்தின் வழியே செலுத்துவன் ஆயின்,  

**புறத்தாற்றில் போஒய்ப் பெறுவது எவன்** - அவன் அதற்குப் புறமாகிய நெறியில் போய்ப் பெறும் பயன் யாது?. 

## பரிமேலழகர் உரைகுறிப்பு   
அறத்தாறு என்பது பழி அஞ்சிப் பகுத்து உண்டலும், அன்பு உடைமையும் என மேற்சொல்லிய ஆறு.  
புறத்தாறு இல்லை விட்டு வனத்துச் செல்லும் நிலை.  
அந்நிலையின் இது பயனுடைத்து என்பார், போஒய்ப் பெறுவது எவன் என்றார்.  

## பொருட்குறிப்பு 

* **அறத்தாறு** என்பது  
  * பழி அஞ்சிப் பகுத்து உண்டலும்,  
  * அன்பு உடைமையும் என மேற்சொல்லிய ஆறு.  

* **புறத்தாறு** இல்லை விட்டு வனத்துச் செல்லும் நிலை.  

அந்நிலையின் இது பயனுடைத்து என்பார்,  
**போஒய்ப் பெறுவது எவன்** என்றார்.  

## இலக்கணக்குறிப்பு  




## குறள் எண் 

இல் வாழ்க்கை - குறள் - 0047
## குறள் 

**இயல்பினான் இல்வாழ்க்கை வாழ்பவன் என்பான்  
முயல்வாருள் எல்லாம் தலை.** 

## கொண்டு கூட்டும் முறை

**இல் வாழ்க்கை இயல்பினான் வாழ்பவன் என்பான் முயல்வாருள் எல்லாம் தலை**  

## குறள் சாரம் 

இல்வாழ்க்கைக் கண்ணின்று வாழும் இயல்பினான்,வானபிரஸ்தானை விட, எவ்வித முயற்சியும் இன்றி அதிகப் பயன் பெறுவான்.

## பரிமேலழகர் உரை

**இல் வாழ்க்கை இயல்பினான் வாழ்பவன் என்பான்** -  
இல்வாழ்க்கைக்கண் நின்று  
அதற்கு உரிய இயல்போடு கூடி வாழ்பவன் என்று சொல்லப்படுவான்,  

**முயல்வாருள் எல்லாம் தலை** -புலன்களை விட முயல்வார் எல்லாருள்ளும் மிக்கவன். 

## பரிமேலழகர் உரைகுறிப்பு   

முற்றத் துறந்தவர் விட்டமையின், முயல்வார் என்றது மூன்றாம் நிலையில் நின்றாரை.  
அந்நிலைதான் பல வகைப்படுதலின், எல்லாருள்ளும் எனவும், முயலாது வைத்துப் பயன் எய்துதலின், தலை எனவும் கூறினார்.  

## பொருட்குறிப்பு 

முற்றத் துறந்தவர் விட்டமையின்,  
**முயல்வார்** என்றது மூன்றாம் நிலையில் நின்றாரை.  

அந்நிலைதான் பல வகைப்படுதலின்,  
**எல்லாருள்ளும்** எனவும்,  
முயலாது வைத்துப் பயன் எய்துதலின்,  
**தலை** எனவும் கூறினார்.

## இலக்கணக்குறிப்பு  




## குறள் எண் 

இல் வாழ்க்கை - குறள் - 0048
## குறள் 

**ஆற்றின் ஒழுக்கி அறனிழுக்கா இல்வாழ்க்கை  
நோற்பாரின் நோன்மை உடைத்து.** 

## கொண்டு கூட்டும் முறை

**ஆற்றின் ஒழுக்கி அறன் இழுக்கா இல்வாழ்க்கை நோற்பாரின் நோன்மை உடைத்து**  

## குறள் சாரம் 

தவம் செய்வார், அவர் நெறி நிற்க , அதனால் வரும் துன்பத்தோடு, தன் துன்பத்தையும் தாங்குபவனாக,   
அறவழி நிற்கும் இல்லறத்தானதுப் பொறுமை, தவஞ்செய்வாரதினும் உயர்ந்தது.

## பரிமேலழகர் உரை

**ஆற்றின் ஒழுக்கி அறன் இழுக்கா இல்வாழ்க்கை** -  
தவஞ்செய்வாரையும் தத்தம் நெறியின்கண் ஒழுகப்பண்ணித்  
தானும் தன் அறத்தின் தவறாத இல்வாழ்க்கை,  

**நோற்பாரின் நோன்மை உடைத்து** - அத் தவஞ்செய்வார் நிலையினும் பொறையுடைத்து. 	

## பரிமேலழகர் உரைகுறிப்பு   

பசி முதலிய இடையூறு நீக்கலின் ஆற்றின் ஒழுக்கி என்றார்.  
நோற்பார் என்பது ஆகுபெயர்.  
நோற்பார் நிலைக்கு அவர்தம்மை உற்ற நோயல்லது இல்வாழ்வார் நிலைபோல் பிறரை உற்ற நோயும் பொறுத்தல் இன்மையின், நோற்பாரின் நோன்மையுடைத்து என்றார்.   

## பொருட்குறிப்பு 

பசி முதலிய இடையூறு நீக்கலின் **ஆற்றின் ஒழுக்கி** என்றார்.  
 
நோற்பார் நிலைக்கு  
அவர்தம்மை உற்ற நோயல்லது  
இல்வாழ்வார் நிலைபோல்  
பிறரை உற்ற நோயும் பொறுத்தல் இன்மையின்,  
**நோற்பாரின் நோன்மையுடைத்து** என்றார்.    

## இலக்கணக்குறிப்பு  

நோற்பார் என்பது ஆகுபெயர்.  



## குறள் எண் 

இல் வாழ்க்கை - குறள் - 0049  

## குறள் 

**அறன்எனப் பட்டதே இல்வாழ்க்கை அஃதும்  
பிறன்பழிப்பது இல்லாயின் நன்று.**  

## கொண்டு கூட்டும் முறை

**அறன் எனப்பட்டது இல்வாழ்க்கையே அஃதும் பிறன் பழிப்பது இல்லாயின் நன்று**   

## குறள் சாரம் 

ஐம்புல இன்பங்களை அனுபவித்து வாழும் இல்நிலையும், மனம் மற்றும் பொறிகளை அடக்கவல்ல பழிக்கபடாத துறவறமும் ஒரு தன்மையுடையது.

## பரிமேலழகர் உரை

**அறன் எனப்பட்டது இல்வாழ்க்கையே** -  
இருவகை அறத்தினும்  
நூல்களான் அறன் என்று சிறப்பித்துச் சொல்லப்பட்டது  
இல்வாழ்க்கையே  

**அஃதும் பிறன் பழிப்பது இல்லாயின் நன்று** -  
ஏனைத் துறவறமோ எனின்,  
அதுவும் பிறனால் பழிக்கப்படுவது இல்லையாயின்,  
அவ் இல்வாழ்க்கையோடு ஒரு தன்மைத்தாக நன்று.  

## பரிமேலழகர் உரைகுறிப்பு   

ஏகாரம் பிரிநிலைக்கண் வந்தது.  
இதனால் பிரிக்கப்பட்டது துறவறம் ஆதலின், அஃது என்னும் சுட்டுப்பெயர் அதன் மேல் நின்றது.  
பிறன் பழிப்பது என்றது கூடாவொழுக்கத்தை.  
துறவறம் மனத்தையும் பொறிகளையும் ஒறுத்து அடக்கவல்ல அருமையுடைத்தாய வழியே.  
அவற்றை ஒறுக்க வேண்டாது ஐம்புல இன்பங்கள் ஆரத்துய்க்கும் மென்மையுடைய இல்வாழ்க்கையோடு அறம் என ஒருங்கு எண்ணப்படுவது என்றவாறு ஆயிற்று.  
இவை நான்கு பாட்டானும் இல்நிலையே பயனுடைத்து என இதன் சிறப்புக் கூறப்பட்டது.   

## பொருட்குறிப்பு 

இதனால் பிரிக்கப்பட்டது துறவறம் ஆதலின்,  
**அஃது** என்னும் சுட்டுப்பெயர் அதன் மேல் நின்றது.  

**பிறன் பழிப்பது** என்றது கூடாவொழுக்கத்தை.  

துறவறம்,  
மனத்தையும் பொறிகளையும் ஒறுத்து அடக்கவல்ல அருமையுடைத்தாய வழியே.  

அவற்றை ஒறுக்க வேண்டாது  
ஐம்புல இன்பங்கள் ஆரத்துய்க்கும் மென்மையுடைய இல்வாழ்க்கையோடு அறம்  
என ஒருங்கு எண்ணப்படுவது என்றவாறு ஆயிற்று.  

இவை நான்கு பாட்டானும் ( குறள் 0048 - 0049 ),  
இல்நிலையே பயனுடைத்து என இதன் சிறப்புக் கூறப்பட்டது.  

## இலக்கணக்குறிப்பு  

ஏகாரம் பிரிநிலைக்கண் வந்தது.   



## குறள் எண் 

இல் வாழ்க்கை - குறள் - 0050  

## குறள் 

**வையத்துள் வாழ்வாங்கு வாழ்பவன் வானுறையும்  
தெய்வத்துள் வைக்கப் படும்.** 

## கொண்டு கூட்டும் முறை

**வாழ்வாங்கு வையத்துள் வாழ்பவன் வான் உறையும் தெய்வத்துள் வைக்கப்படும்**  

## குறள் சாரம் 

இயல்பினால் கூடிய இல்வாழ்க்கை வாழ்பவன், இந்த உலகத்தில் வாழ்ந்தாலும், வானுறையும் தேவருக்குச் சமமாக மதிக்கப்படுவான்   

## பரிமேலழகர் உரை

**வாழ்வாங்கு வையத்துள் வாழ்பவன்** - இல்லறத்தோடு கூடி வாழும் இயல்பினால் வையத்தின்கண் வாழ்பவன்,  

**வான் உறையும் தெய்வத்துள் வைக்கப்படும்** -  
வையத்தானே எனினும்  
வானின்கண் உறையும் தேவருள் ஒருவனாக வைத்து நன்கு மதிக்கப்படும். 

## பரிமேலழகர் உரைகுறிப்பு   

பின் தேவனாய் அவ் அறப்பயன் நுகர்தல் ஒருதலை ஆகலின், தெய்வத்துள் வைக்கப்படும் என்றார்.  
இதனான் இல்நிலையது மறுமைப்பயன் கூறப்பட்டது.  
இம்மைப் பயன் புகழ், அதனை இறுதிக்கண் கூறுப.(அதிகாரம் .24.புகழ்) 

## பொருட்குறிப்பு 

பின் தேவனாய் அவ் அறப்பயன் நுகர்தல் ஒருதலை ஆகலின்,  
**தெய்வத்துள் வைக்கப்படும்** என்றார்.  

இதனான் இல்நிலையது மறுமைப்பயன் கூறப்பட்டது.  

இம்மைப் பயன் புகழ், அதனை இறுதிக்கண் கூறுப.(அதிகாரம்.24.புகழ்)  

## இலக்கணக்குறிப்பு  




## குறள் எண் 

வாழ்க்கைத் துணைநலம் – குறள் - 0051  

## குறள் 

**மனைத்தக்க மாண்புடையன் ஆகித்தற் கொண்டான்  
வளத்தக்காள் வாழ்க்கைத் துணை.**  

## கொண்டு கூட்டும் முறை

**மனைத் தக்க மாண்பு உடையளாகித் தன் கொண்டான் வளத்தக்காள் வாழ்க்கைத் துணை**  

## குறள் சாரம் 

நல்ல குணங்களும், நல்ல செயல்களும் உடைய மாண்பு உடையவளாக இருப்பதும், தன் கணவனின் வளத்துக்குத் தக்கனவாய் செலவு செய்தலும் சிறந்த குணங்களாகும். 

## பரிமேலழகர் உரை

**மனைத் தக்க மாண்பு உடையளாகித் தன் கொண்டான் வளத்தக்காள்** -  
மனையறத்திற்குத் தக்க  
நற்குண நற்செய்கைகளை உடையவளாய்த்  
தன்னைக் கொண்டவனது வருவாய்க்குத் தக்க வாழ்க்கையை உடையாள்  

**வாழ்க்கைத் துணை**- அதற்குத் துணை.    

## பரிமேலழகர் உரைகுறிப்பு   

நற்குணங்களாவன  துறந்தார்ப் பேணலும், விருந்து அயர்தலும், வறியார்மாட்டு அருளுடைமையும் முதலாயின.  
நற்செய்கைகளாவன வாழ்க்கைக்கு வேண்டும் பொருள்கள் அறிந்து கடைப்பிடித்தலும், அட்டில் தொழில் வன்மையும், ஒப்புரவு செய்தலும் முதலாயின.  
வருவாய்க்குத் தக்க வாழ்க்கையாவது முதலை அறிந்து அதற்கு இயைய அழித்தல்.  
இதனால் இவ்விரண்டு நன்மையும் சிறந்தன என்பது கூறப்பட்டது.

## பொருட்குறிப்பு 

**நற்குணங்களாவன**  
* துறந்தார்ப் பேணலும்,  
* விருந்து அயர்தலும்,  
* வறியார்மாட்டு அருளுடைமையும் முதலாயின. 

**நற்செய்கைகளாவன**  
* வாழ்க்கைக்கு வேண்டும் பொருள்கள் அறிந்து கடைப்பிடித்தலும்,  
* அட்டில் தொழில் வன்மையும்,  
* ஒப்புரவு செய்தலும் முதலாயின.  

**வருவாய்க்குத் தக்க வாழ்க்கையாவது** முதலை அறிந்து அதற்கு இயைய அழித்தல்.  

இதனால் இவ்விரண்டு நன்மையும் சிறந்தன என்பது கூறப்பட்டது.

## இலக்கணக்குறிப்பு  




## குறள் எண் 

வாழ்க்கைத் துணைநலம் – குறள் - 0052  

## குறள் 

**மனைமாட்சி இல்லாள்கண் இல்லாயின் வாழ்க்கை 
எனைமாட்சித் தாயினும் இல்.** 

## கொண்டு கூட்டும் முறை

**மனைமாட்சி இல்லாள்கண் இல்லாயின்,  வாழ்க்கை எனைமாட்சித்து ஆயினும் இல்.**
## குறள் சாரம் 

இல்லாளுக்கு, மனையறத்திற்குத் தேவையான நற்குண, நற்செயல் இல்லையெனில், எவ்வளவு சிறப்பான செல்வம் இருந்தும் பயனில்லை என்றார். 

## பரிமேலழகர் உரை

**மனைமாட்சி இல்லாள்கண் இல்லாயின்** -  
மனையறத்திற்குத் தக்க  
நற்குண நற்செய்கைகள் ஒருவன் இல்லாளிடத்து இல்லையாயின்  

**வாழ்க்கை எனைமாட்சித்து ஆயினும் இல்** -  
அவ் இல்வாழ்க்கை  
செல்வத்தான் எத்துணை மாட்சிமையுடைத்தாயினும்  
அஃது உடைத்தன்று.  

## பரிமேலழகர் உரைகுறிப்பு   

 இல் என்றார் பயன்படாமையின்.
## பொருட்குறிப்பு 

**இல்** என்றார் பயன்படாமையின்.  
 
## இலக்கணக்குறிப்பு  




## குறள் எண் 

வாழ்க்கைத் துணைநலம் – குறள் - 0053
## குறள் 

**இல்லதென் இல்லவள் மாண்பானால் உள்ளதென்  
இல்லவள் மாணாக் கடை.** 

## கொண்டு கூட்டும் முறை

**இல்லவள் மாண்பு ஆனால் இல்லது என், இல்லவள் மாணாக்கடை உள்ளது என்**  

## குறள் சாரம் 

இல்லத்தரசிக்கு, நற்குணங்களும், நற்செய்கைகளும் அமைந்துவிட்டால் வேறு செல்வம் தேவை இல்லை. அது இல்லாவிட்டால் எந்த செல்வம் இருந்தும் இல்லாதது போலத்தான்.

## பரிமேலழகர் உரை

**இல்லவள் மாண்பு ஆனால் இல்லது என்** -  
ஒருவனுக்கு,  
இல்லாள் நற்குண நற்செய்கையள் ஆயினக்கால்  
இல்லாதது யாது?  

**இல்லவள் மாணாக்கடை உள்ளது என்** -  
அவள் அன்னள் அல்லாக்கால்  
உள்ளது யாது?   

## பரிமேலழகர் உரைகுறிப்பு   

மாண்பு எனக் குணத்தின் ஓபெயர் குணிமேல் நின்றது.  
இவை இரண்டு பாட்டானும் இல்வாழ்க்கைக்கு வேண்டுவது இல்லாளது மாட்சியே, பிற அல்ல என்பது கூறப்பட்டது.  

## பொருட்குறிப்பு 

இவை இரண்டு பாட்டானும் ( 0052 - 0053 ) 
இல்வாழ்க்கைக்கு வேண்டுவது இல்லாளது மாட்சியே,  
பிற அல்ல என்பது கூறப்பட்டது.   

## இலக்கணக்குறிப்பு  

**மாண்பு** எனக் குணத்தின் பெயர் குணிமேல் நின்றது.  



## குறள் எண் 

வாழ்க்கைத் துணைநலம் – குறள் - 0054
## குறள் 

**பெண்ணிற் பெருந்தக்க யாவுள கற்பென்னும்  
திண்மையுண் டாகப் பெறின்.** 

## கொண்டு கூட்டும் முறை

**பெண்ணின் பெருந்தக்க யாஉள, கற்பு என்னும் திண்மை உண்டாகப் பெறின்**  

## குறள் சாரம் 

ஒருவனுக்கு, கற்பு என்னும் திண்மை உடைய பெண்ணைத் தவிர, அறம், பொருள்,இன்பம் தரக்கூடிய வேறு சிறந்த பொருள்கள் இல்லை.

## பரிமேலழகர் உரை

**பெண்ணின் பெருந்தக்க யாஉள** -  
ஒருவன் எய்தும் பொருள்களுள்  
இல்லாளின் மேம்பட்ட பொருள்கள் யாவை உள  

**கற்பு என்னும் திண்மை உண்டாகப் பெறின்** -  
அவள்மாட்டுக்  
கற்பு என்னும் கலங்கா நிலைமை உண்டாகப் பெறின்	.

## பரிமேலழகர் உரைகுறிப்பு   

கற்புடையாள் போல அறம் முதலிய மூன்றற்கும் ஏதுவாவன பிற இன்மையின் யாஉள என்றார்.  
இதனால் கற்பு நலத்தது சிறப்புக் கூறப்பட்டது  

## பொருட்குறிப்பு 

கற்புடையாள் போல  
அறம் முதலிய மூன்றற்கும் ஏதுவாவன பிற இன்மையின் **யாஉள** என்றார்.  

இதனால் கற்பு நலத்தது சிறப்புக் கூறப்பட்டது.  

## இலக்கணக்குறிப்பு  




## குறள் எண் 

வாழ்க்கைத் துணைநலம் – குறள் - 0055  

## குறள் 

**தெய்வந் தொழாஅள் கொழுநன் தொழுதெழுவாள்  
பெய்யெனப் பெய்யும் மழை.** 

## கொண்டு கூட்டும் முறை

**தெய்வம் தொழாஅள் கொழுநன் தொழுது எழுவாள் பெய் என, மழை பெய்யும்**  

## குறள் சாரம் 

பிற தெய்வத்தைத் தொழாது, கணவனைத் தொழுது, துயிலெழுபவளது கட்டளையை தெய்வம் ஏற்கும்.

## பரிமேலழகர் உரை

**தெய்வம் தொழாஅள் கொழுநன் தொழுது எழுவாள் பெய் என** -  
பிற தெய்வம் தொழாது  
தன் தெய்வம் ஆகிய கொழுநனைத் தொழாநின்று துயிலெழுவாள்  
பெய் என்று சொல்ல  

**மழை பெய்யும்** - மழை பெய்யும்.

## பரிமேலழகர் உரைகுறிப்பு   

தெய்வம் தொழுதற்கு மனம் தௌ¤வது துயிலெழும் காலத்தாகலின், தொழுது எழுவாள் என்றார்.  
தொழாநின்று என்பது, தொழுது எனத் திரிந்து நின்றது.  
தெய்வம்ந்தான் ஏவல் செய்யும் என்பதாகும்.  
இதனால் கற்புடையவளது ஆற்றல் கூறப்பட்டது.  

## பொருட்குறிப்பு 

தெய்வம் தொழுதற்கு மனம் தெளிவது துயிலெழும் காலத்தாகலின்,  
**தொழுது எழுவாள்** என்றார்.  
  
தெய்வந்தான் ஏவல் செய்யும் என்பதாகும்.  

இதனால் கற்புடையவளது ஆற்றல் கூறப்பட்டது.  

## இலக்கணக்குறிப்பு  

**தொழாநின்று** என்பது, தொழுது எனத் திரிந்து நின்றது.   



## குறள் எண் 

வாழ்க்கைத் துணைநலம் – குறள் - 0056
## குறள் 

**தற்காத்துத் தற்கொண்டாற் பேணித் தகைசான்ற  
சொற்காத்துச் சோர்விலாள் பெண்.** 

## கொண்டு கூட்டும் முறை

**தன் காத்துத் தன் கொண்டான் பேணி, தகைசான்ற சொல் காத்து, சோர்வு இலாள் பெண்.**  

## குறள் சாரம் 

தன்னையும் காத்து, தன்னைக் கொண்டவனையும் உணவு முதலியவற்றால் காத்து, தன் குடும்பம், தலைமுறைக்கும்   
தமது நற்குண, நற்செயல்களால் புகழ் சேர்ப்பவளே பெண் எனக் கூறப்பட்டது.

## பரிமேலழகர் உரை

**தன் காத்துத் தன் கொண்டான் பேணி** -  
கற்பினின்றும் வழுவாமல்  
தன்னைக் காத்துத்  
தன்னைக் கொண்டவனையும் உண்டி முதலியவற்றால் பேணி  

**தகைசான்ற சொல் காத்து** - இருவர் மாட்டும் நன்மை அமைந்த புகழ் நீங்காமல் காத்து  

**சோர்வு இலாள் பெண்** -  
மேற்சொல்லிய  
நற்குண நற்செய்கைகளினும்  
கடைப்பிடி உடையவளே பெண் ஆவாள்.  

## பரிமேலழகர் உரைகுறிப்பு   

தன் மாட்டுப் புகழாவது, வாழும் ஊர் கற்பால் தன்னைப் புகழ்வது.  
சோர்வு-மறவி.  
இதனால் கற்புடையாளது சிறப்புக் கூறப்பட்டது. 

## பொருட்குறிப்பு 

**தன் மாட்டுப் புகழாவது** - வாழும் ஊர் கற்பால் தன்னைப் புகழ்வது.  

**சோர்வு** - மறவி. 

இதனால் கற்புடையாளது சிறப்புக் கூறப்பட்டது.  

## இலக்கணக்குறிப்பு  




## குறள் எண் 

வாழ்க்கைத் துணைநலம் – குறள் - 0057  

## குறள் 

**சிறைகாக்குங் காப்புஎவன் செய்யும் மகளிர்  
நிறைகாக்குங் காப்பே தலை.** 

## கொண்டு கூட்டும் முறை

**மகளிர் சிறைகாக்கும் காப்பு எவன் செய்யும், நிறை காக்கும் காப்பே தலை**  

## குறள் சாரம் 
 
 பெண் தன் இயல்பான, நெஞ்சின் நிறையால் வரும் கற்பினாலேதான் காவல் அமையுமே அன்றி,  
 தலைவனின் மதில் மற்றும் வாயில்காவலாலே அமையாது என்றார்.

## பரிமேலழகர் உரை

**மகளிர் சிறைகாக்கும் காப்பு எவன் செய்யும்** -  
மகளிரைத் தலைவர்  
சிறையால் காக்கும் காவல் என்ன பயனைச் செய்யும்?  

**நிறை காக்கும் காப்பே தலை** -  
அவர் தமது நிறையால்  
காக்கும் காவலே தலையாய காவல்.  

## பரிமேலழகர் உரைகுறிப்பு   

சிறை மதிலும், வாயில்காவலும் முதலாயின.  
நிறை நெஞ்சைக் கற்பு நெறியில் நிறுத்தல்.  
காவல் இரண்டினும் நிறைக் காவல் இல்வழி ஏனைச் சிறைக்காவலால் பயன் இல்லை என்பார், நிறைகாக்கும் காப்பே தலை என்றார்.  
ஏகாரம் பிரிநிலைக் கண் வந்தது.  
இதனால் தற்காத்தற் சிறப்புக் கூறப்பட்டது.  

## பொருட்குறிப்பு 

**சிறை** - 
* மதிலும்,  
* வாயில் காவலும் முதலாயின.  

**நிறை** - நெஞ்சைக் கற்பு நெறியில் நிறுத்தல்.

காவல் இரண்டினும்  
நிறைக் காவல் இல்வழி  
ஏனைச் சிறைக்காவலால் பயன் இல்லை என்பார்,  
**நிறைகாக்கும் காப்பே தலை** என்றார்.  

இதனால் தற்காத்தற் சிறப்புக் கூறப்பட்டது. 

## இலக்கணக்குறிப்பு  

ஏகாரம் பிரிநிலைக் கண் வந்தது.  



## குறள் எண் 

வாழ்க்கைத் துணைநலம் – குறள் - 0058
## குறள் 

**பெற்றார் பெறின்பெறுவர் பெண்டிர் பெருஞ்சிறப்புப்  
புத்தேளிர் வாழும் உலகு.** 

## கொண்டு கூட்டும் முறை

**பெண்டிர் பெற்றான் பெறின், புத்தேளிர் வாழும் உலகு பெருஞ் சிறப்புப் பெறுவர்**  

## குறள் சாரம் 

பெண்டிர்,தம்மை எய்திய கணவனை வழிபடுதல் பெறுவராயின், தேவர் உலகமும் போற்றும், சிறப்பு பெறுவர்.

## பரிமேலழகர் உரை

**பெண்டிர் பெற்றான் பெறின்** -  
பெண்டிர்,  
தம்மை எய்திய கணவனை வழிபடுதல் பெறுவராயின்,  

**புத்தேளிர் வாழும் உலகு பெருஞ் சிறப்புப் பெறுவர்** -  
புத்தேளிர் வாழும் உலகின்கண்  
அவரால் பெருஞ் சிறப்பினைப் பெறுவர்.

## பரிமேலழகர் உரைகுறிப்பு   

வழிபடுதல் என்பது சொல்லெச்சம்.  
இதனால் தற்கொண்டாற் பேணிய மகளிர் புத்தேளிரால் பேணப்படுவர் என்பது கூறப்பட்டது.  

## பொருட்குறிப்பு 

இதனால் தற்கொண்டாற் பேணிய மகளிர்  
புத்தேளிரால் பேணப்படுவர் என்பது கூறப்பட்டது.  \

## இலக்கணக்குறிப்பு  

வழிபடுதல் என்பது சொல்லெச்சம்.  



## குறள் எண் 

வாழ்க்கைத் துணைநலம் – குறள் - 0059  

## குறள் 

**புகழ்புரிந் இல்லிலோர்க்கு இல்லை இகழ்வார்முன்  
ஏறுபோல் பீடு நடை.** 

## கொண்டு கூட்டும் முறை

**புகழ் புரிந்த இல் இலோர்க்கு,	இகழ்வார் முன் ஏறுபோல் பீடுநடை இல்லை.**  

## குறள் சாரம் 

புகழை விரும்பிய இல்லாளை, ஒருவன் கொள்ளாவிடில், பகைவனுக்கு முன், அவனது நடை சிங்கம்   
போன்று கம்பீரம் கொள்ள இயலாது.

## பரிமேலழகர் உரை

**புகழ் புரிந்த இல் இலோர்க்கு** - புகழை விரும்பிய இல்லாளை இல்லாதார்க்கு.  

**இகழ்வார் முன் ஏறுபோல் பீடுநடை இல்லை** -  
தம்மை இகழ்ந்துரைக்கும் பகைவர்முன்  
சிங்க ஏறுபோல நடக்கும் பெருமித நடை இல்லை.  

## பரிமேலழகர் உரைகுறிப்பு   

புரிந்த என்னும் பெயரெச்சத்து அகரம் விகாரத்தால் தொக்கது.  
பெருமிதம் உடையானுக்குச் சிங்க ஏறு நடையான் உவமம் ஆகலின், ஏறுபோல என்றார்.  
இதனால் தகைசான்ற சொல் காவா வழிப்படும் குற்றம் கூறப்பட்டது.  

## பொருட்குறிப்பு 

பெருமிதம் உடையானுக்குச்  
சிங்க ஏறு நடையான் உவமம் ஆகலின்,  
**ஏறுபோல** என்றார்.  

இதனால் தகைசான்ற சொல் காவாவழிப் படும்குற்றம் கூறப்பட்டது.   

## இலக்கணக்குறிப்பு  

புரிந்த என்னும் பெயரெச்சத்து அகரம் விகாரத்தால் தொக்கது.   



## குறள் எண் 

வாழ்க்கைத் துணைநலம் – குறள் - 0060  

## குறள் 

**மங்கலம் என்ப மனைமாட்சி மற்றுஅதன்  
நன்கலம் நன்மக்கட் பேறு.**

## கொண்டு கூட்டும் முறை

**மங்கலம் என்ப மனைமாட்சி, அதன் நன்கலம் (என்ப) நன்மக்கட்பேறு.** 
## குறள் சாரம் 

மனையாளது நற்குணம், நற்செய்கையே, நல்ல புதல்வர்களைப் பெறுவதற்கான நல்ல அணிகலமாக அமையும் . 
என அறிந்தோர் சொல்லுவார்.

## பரிமேலழகர் உரை

**மங்கலம் என்ப மனைமாட்சி** -  
ஒருவர்க்கு நன்மை என்று சொல்லுவர் அறிந்தோர்,  
மனையாளது நற்குண நற்செய்கைகளை.  

**அதன் நன்கலம் (என்ப) நன்மக்கட்பேறு** -  
அவை,  
தமக்கு நல்ல அணிகலம் என்று சொல்லுவர்  
நல்ல புதல்வரைப் பெறுதலை.

## பரிமேலழகர் உரைகுறிப்பு   

அறிந்தோர் என்பது எஞ்சி நின்றது.  
மற்று அசை நிலை.  
இதனான் வாழ்க்கைத் துணைக்கு ஆவதோர் அணிகலம் கூறி, வருகின்ற அதிகாரத்திற்குத் தோற்றுவாய் செய்யப்பட்டது.  

## பொருட்குறிப்பு 

இதனான்,  
வாழ்க்கைத் துணைக்கு ஆவதோர் அணிகலம் கூறி,  
வருகின்ற அதிகாரத்திற்குத் தோற்றுவாய் செய்யப்பட்டது.  

## இலக்கணக்குறிப்பு  

**அறிந்தோர்** என்பது எஞ்சி நின்றது.  

**மற்று** அசை நிலை.   



## குறள் எண் 

புதல்வரைப் பெறுதல் – குறள் - 0061  

## குறள் 

**பெறுமவற்றுள் யாமறிவது இல்லை அறிவறிந்த  
மக்கட்பேறு அல்ல பிற.** 

## கொண்டு கூட்டும் முறை

**பெறுமவற்றுள் அறிவு அறிந்த மக்கட்பேறு அல்ல பிற,யாம் அறிவது இல்லை** 
## குறள் சாரம் 


## பரிமேலழகர் உரை

**பெறுமவற்றுள்** - ஒருவன் பெறும் பேறுகளுள்,  

**அறிவு அறிந்த மக்கட்பேறு அல்ல பிற** -   
அறிய வேண்டுவன அறிதற்குரிய  
மக்களைப் பெறுதல் அல்லது பிற பேறுகளை  

**யாம் அறிவது இல்லை** - யாம் மதிப்பது இல்லை.

## பரிமேலழகர் உரைகுறிப்பு   

அறிவது என்பது அறிதலைச் செய்வது என அத்தொழில் மேல் நின்றது.  
காரணம் ஆகிய உரிமை காரியம் ஆகிய அறிதலைப் பயந்தே விடுமாதலான், அத்துணிவு பற்றி அறிந்த என இறந்த காலத்தால் கூறினார்.  
அறிவறிந்த என்ற அதனான், மக்கள் என்னும் பெயர் பெண் ஒழித்து நின்றது.  
இதனான் புதல்வர்ப் பேற்றினது சிறப்புக் கூறப்பட்டது.  

## பொருட்க்குறிப்பு 

காரணம் ஆகிய உரிமை  
காரியம் ஆகிய அறிதலைப் பயந்தே விடுமாதலான்,  
அத்துணிவு பற்றி **அறிந்த** என இறந்த காலத்தால் கூறினார்.   

**அறிவறிந்த** என்ற அதனான்,  
மக்கள் என்னும் பெயர் பெண் ஒழித்து நின்றது.  

இதனான் புதல்வர்ப் பேற்றினது சிறப்புக் கூறப்பட்டது.   

## இலக்கணக்குறிப்பு  

**அறிவது** என்பது அறிதலைச் செய்வது என அத்தொழில் மேல் நின்றது.  



## குறள் எண் 

புதல்வரைப் பெறுதல் – குறள் - 0062  

## குறள் 

**எழுபிறப்பும் தீயவை தீண்டா பழிபிறங்காப்  
பண்புடை மக்கட் பெறின்.** 

## கொண்டு கூட்டும் முறை

**எழுபிறப்பும் தீயவை தீண்டா பழி பிறங்காப் பண்பு உடை மக்கட்பெறின்**   

## குறள் சாரம் 


## பரிமேலழகர் உரை

**எழுபிறப்பும் தீயவை தீண்டா** -  
வினைவயத்தால் பிறக்கும் பிறப்பு ஏழின்கண்ணும்  
ஒருவனைத் துன்பங்கள் சென்றடையா  

**பழி பிறங்காப் பண்பு உடை மக்கட்பெறின்** -  
பிறரால் பழிக்கப்படாத நற்குணங்களை உடைய  
புதல்வரைப் பெறுவான் ஆயின். 

## பரிமேலழகர் உரைகுறிப்பு   

அவன் தீவினை வளராது தேய்தற்குக் காரணம் ஆகிய நல்வினைகளைச் செய்யும் புதல்வரைப் பெறுவான் ஆயின் என்றவாறு ஆயிற்று.  
பிறப்பு ஏழாவன ஊர்வ பதினொன்றாம் ஒன்பது மானிடம் நீர்பறவை நாற்கால் ஓர் பப்பத்துச் சீரிய பந்தம்ஆம் தேவர் பதினான்கு அயன்படைத்த அந்தம் இல்சீர்த் தாவரம் நாலைந்து.  
தந்தை தாயர் தீவினை தேய்தற்பொருட்டு அவரை நோக்கிப் புதல்வர் செய்யும் தான தருமங்கட்கு அவர் நற்குணம் காரணமாகலின், பண்பு என்னும் காரணப் பெயர் காரியத்தின்மேல் நின்றது.  

## பொருட்க்குறிப்பு 

அவன் தீவினை வளராது தேய்தற்குக் காரணம் ஆகிய  
நல்வினைகளைச் செய்யும் புதல்வரைப் பெறுவான் ஆயின் என்றவாறு ஆயிற்று. 

**பிறப்பு ஏழாவன** -  
* ஊர்வ பதினொன்றாம்  
* ஒன்பது மானிடம்  
* நீர்பறவை நாற்கால் ஓர் பப்பத்துச் சீரிய பந்தம்ஆம்  
* தேவர் பதினான்கு  
* அயன்படைத்த அந்தம்இல் சீர்த் தாவரம் நாலைந்து.  

தந்தை தாயர் தீவினை தேய்தற்பொருட்டு  
அவரை நோக்கிப் புதல்வர் செய்யும் தான தருமங்கட்கு  
அவர் நற்குணம் காரணமாகலின்,  
**பண்பு** என்னும் காரணப் பெயர் காரியத்தின்மேல் நின்றது.  

## இலக்கணக்குறிப்பு  

**பண்பு** என்னும் காரணப் பெயர் காரியத்தின்மேல் நின்றது.  



## குறள் எண் 

புதல்வரைப் பெறுதல் – குறள் - 0063  

## குறள் 

**தம்பொருள் என்பதம் மக்கள் அவர்பொருள்  
தம்தம் வினையான் வரும்.** 

## கொண்டு கூட்டும் முறை

**தம் மக்கள் தம் பொருள் என்ப, அவர் பொருள் தம் தம் வினையான் வரும்**   

## குறள் சாரம் 

## பரிமேலழகர் உரை

**தம் மக்கள் தம் பொருள் என்ப** -  
தம் புதல்வரைத்  
தம் பொருள் என்று சொல்லுவர் அறிந்தோர்.  

**அவர் பொருள் தம் தம் வினையான் வரும்** -  
அப்புதல்வர் செய்த பொருள்  
தம்மை நோக்கி அவர் செய்யும் நல்வினையானே தம்பால் வரும் ஆதலான்.	  

## பரிமேலழகர் உரைகுறிப்பு   

தம்தம் வினை என்புழித் தொக்கு நின்ற ஆறாம் வேற்றுமை, முருகனது குறிஞ்சிநிலம் என்புழிப் போல உரிமைப் பொருட்கண் வந்தது.  
பொருள் செய்த மக்களைப் பொருள் என உபசரித்தார்.  
இவை இரண்டு பாட்டானும் நன்மக்களைப் பெற்றார் பெறும் மறுமைப் பயன் கூறப்பட்டது. 
## பொருட்க்குறிப்பு 

பொருள் செய்த மக்களைப் **பொருள்** என உபசரித்தார்.  

இவை இரண்டு பாட்டானும் நன்மக்களைப் பெற்றார் பெறும் மறுமைப் பயன் கூறப்பட்டது. 

## இலக்கணக்குறிப்பு  

**தம்தம் வினை** என்புழித் தொக்கு நின்ற ஆறாம் வேற்றுமை,  
**முருகனது குறிஞ்சி நிலம்** என்புழிப் போல  
உரிமைப் பொருட்கண் வந்தது.  



## குறள் எண் 

புதல்வரைப் பெறுதல் – குறள் - 0064
## குறள் 

**அமிழ்தினும் ஆற்ற இனிதேதம் மக்கள்  
சிறுகை அளாவிய கூழ்.** 

## கொண்டு கூட்டும் முறை

**அமிழ்தினும் ஆற்ற இனிதே, தம் மக்கள் சிறுகை அளாவிய கூழ்.** 

## குறள் சாரம் 


## பரிமேலழகர் உரை

**அமிழ்தினும் ஆற்ற இனிதே** - சுவையான அமிழ்தத்தினும் மிக இனிமையுடைத்து.  

**தம் மக்கள் சிறு கை அளாவிய கூழ்** - தம் மக்களது சிறு கையான் அளாவப்பட்ட சோறு.	

## பரிமேலழகர் உரைகுறிப்பு   

சிறுகையான் அளாவலாவது, 'இட்டும் தொட்டும் கவ்வியும் துழந்தும் - நெய்யுடை அடிசில் மெய்பட விதிர்த்தல். புறநானுறு.188 
## பொருட்க்குறிப்பு 

**சிறுகையான் அளாவலாவது**,   
*'இட்டும் தொட்டும் கவ்வியும் துழந்தும் - நெய்யுடை அடிசில் மெய்பட விதிர்த்தல்'*. புறநானுறு.188  

## இலக்கணக்குறிப்பு  




## குறள் எண் 

புதல்வரைப் பெறுதல் – குறள் - 0065  

## குறள் 

**மக்கள்மெய் தீண்டல் உடற்கின்பம் மற்றுஅவர்  
சொற்கேட்டல் இன்பம் செவிக்கு.** 

## கொண்டு கூட்டும் முறை

**உடற்கு இன்பம் மக்கள் மெய் தீண்டல்,செவிக்கு இன்பம் அவர் சொல் கேட்டல்**  

## குறள் சாரம் 


## பரிமேலழகர் உரை

**உடற்கு இன்பம் மக்கள் மெய் தீண்டல்** -  
ஒருவன் மெய்க்கு இன்பமாவது,  
மக்களது மெய்யைத் தீண்டுதல்.  

**செவிக்கு இன்பம் அவர் சொல் கேட்டல்** -  
செவிக்கு இன்பமாவது,  
அவரது சொல்லைக் கேட்டல்.	

## பரிமேலழகர் உரைகுறிப்பு   

மற்று வினைமாற்று.  
மக்களது மழலைச் சொல்லே அன்றி அவர் கற்றறிவுடையராய்ச் சொல்லுஞ் சொல்லும் இன்பமாகலின், பொதுப்படச் சொல் என்றார்.  
தீண்டல், கேட்டல் என்னும் காரணப்பெயர்கள் ஈண்டுக் காரியங்கள்மேல் நின்றன.   

## பொருட்க்குறிப்பு 

மக்களது மழலைச் சொல்லே அன்றி  
அவர் கற்றறிவுடையராய்ச் சொல்லுஞ் சொல்லும் இன்பமாகலின்,  
பொதுப்படச் **சொல்** என்றார்.  

* தீண்டல்,  
* கேட்டல் என்னும் காரணப்பெயர்கள்,  
ஈண்டுக் காரியங்கள்மேல் நின்றன.   

## இலக்கணக்குறிப்பு  

**மற்று** வினைமாற்று.  



## குறள் எண் 

புதல்வரைப் பெறுதல் – குறள் - 0066
## குறள் 

**குழல்இனிது யாழ்இனிது என்பதம் மக்கள்  
மழலைச்சொல் கேளா தவர்.** 

## கொண்டு கூட்டும் முறை

**குழல் இனிது யாழ் இனிது என்ப, தம் மக்கள் மழலைச் சொல் கேளாதவர்**  

## குறள் சாரம் 


## பரிமேலழகர் உரை

**குழல் இனிது யாழ் இனிது என்ப** - குழலிசை இனிது, யாழிசை இனிது என்று சொல்லுவர்.  

**தம் மக்கள் மழலைச் சொல் கேளாதவர்** - தம் புதல்வருடைய குதலைச் சொற்களைக் கேளாதவர்.	

## பரிமேலழகர் உரைகுறிப்பு   

குழல், யாழ் என்பன ஆகுபெயர்.  
கேட்டவர் அவற்றினும் மழலைச்சொல் இனிது என்பர் என்பது குறிப்பெச்சம்.  
இனிமை மிகுதிபற்றி மழலைச்சொல்லைச் சிறப்பு வகையானும் கூறியவாறு.  
இவை மூன்று பாட்டானும் இம்மைப் பயன் கூறப்பட்டது.  

## பொருட்க்குறிப்பு 

இனிமை மிகுதிபற்றி  
மழலைச்சொல்லைச் சிறப்பு வகையானும் கூறியவாறு. 

இவை மூன்று பாட்டானும் இம்மைப் பயன் கூறப்பட்டது.  

## இலக்கணக்குறிப்பு  

**குழல், யாழ்** என்பன ஆகுபெயர்.  

கேட்டவர்  
அவற்றினும் மழலைச்சொல் இனிது என்பர்  
என்பது குறிப்பெச்சம்.  



## குறள் எண் 

புதல்வரைப் பெறுதல் – குறள் - 0067
## குறள் 

**தந்தை மகற்குஆற்றும் நன்றி அவையத்து  
முந்தி யிருப்பச் செயல்.** 

## கொண்டு கூட்டும் முறை

**தந்தை மகற்கு ஆற்றும் நன்றி, அவையத்து முந்தி இருப்பச் செயல்.**   

## குறள் சாரம் 


## பரிமேலழகர் உரை

**தந்தை மகற்கு ஆற்றும் நன்றி** - தந்தை புதல்வனுக்குச் செய்யும் நன்மையாவது.  

**அவையத்து முந்தி இருப்பச் செயல்** -  
கற்றார் அவையின்கண்  
அவரினும் மிக்கு இருக்குமாறு கல்வியுடையன் ஆக்குதல்.

## பரிமேலழகர் உரைகுறிப்பு   

பொருளுடையான் ஆக்குதல் முதலாயின துன்பம் பயத்தலின் நன்மை ஆகா என்பது கருத்து.  
இதனான் தந்தை கடன் கூறப்பட்டது.  

## பொருட்க்குறிப்பு 

பொருளுடையான் ஆக்குதல் முதலாயின  
துன்பம் பயத்தலின்  
நன்மை ஆகா என்பது கருத்து.  

இதனான் தந்தை கடன் கூறப்பட்டது.   

## இலக்கணக்குறிப்பு  




## குறள் எண் 

புதல்வரைப் பெறுதல் – குறள் - 0068  

## குறள் 

**தம்மின்தம் மக்கள் அறிவுடைமை மாநிலத்து  
மன்னுயிர்க் கெல்லாம் இனிது.** 

## கொண்டு கூட்டும் முறை

**தம் மக்கள் அறிவுடைமை,மாநிலத்து மன்உயிர்க்கு எல்லாம் தம்மின் இனிது.**  

## குறள் சாரம் 


## பரிமேலழகர் உரை

**தம் மக்கள் அறிவுடைமை** - தம் மக்களது அறிவுடைமை.  

**மாநிலத்து மன்உயிர்க்கு எல்லாம் தம்மின் இனிது** - பெரிய நிலத்து மன்னாநின்ற உயிர்கட்கு எல்லாம் தம்மினும் இனிதாம்.

## பரிமேலழகர் உரைகுறிப்பு   

ஈண்டு அறிவு என்றது இயல்பாகிய அறிவோடு கூடிய கல்வியறிவினை.  
மன்னுயிர் என்றது ஈண்டு அறிவுடையார் மேல் நின்றது, அறிவுடைமை கண்டு இன்புறுதற்கு உரியார் அவராகலின்.  
இதனான் தந்தையினும் அவையத்தார் உவப்பர் என்பது கூறப்பட்டது.  

## பொருட்க்குறிப்பு 

ஈண்டு **அறிவு** என்றது இயல்பாகிய அறிவோடு கூடிய கல்வியறிவினை.  

**மன்னுயிர்** என்றது ஈண்டு அறிவுடையார் மேல் நின்றது,  
அறிவுடைமை கண்டு இன்புறுதற்கு உரியார் அவராகலின்.  

இதனான் தந்தையினும் அவையத்தார் உவப்பர் என்பது கூறப்பட்டது.  

## இலக்கணக்குறிப்பு  




## குறள் எண் 

புதல்வரைப் பெறுதல் – குறள் - 0069  

## குறள் 

**ஈன்ற பொழுதிற் பெரிதுவக்கும் தன்மகனைச்  
சான்றோன் எனக்கேட்ட தாய்.** 

## கொண்டு கூட்டும் முறை

**ஈன்ற பொழுதின் பெரிது உவக்கும், தன் மகனைச் சான்றோன் எனக்கேட்ட தாய்**  

## குறள் சாரம் 


## பரிமேலழகர் உரை

**ஈன்ற பொழுதின் பெரிது உவக்கும்** - தான் பெற்ற பொழுதை மகிழ்ச்சியினும் மிக மகிழும்  

**தன் மகனைச் சான்றோன் எனக் கேட்ட தாய்** -  
தன் மகனைக்  
கல்வி கேள்விகளால் நிறைந்தான் என்று  
அறிவுடையோர் சொல்லக் கேட்ட தாய்.  

## பரிமேலழகர் உரைகுறிப்பு   

கவானின் கண்கண்ட பொது உவகையினும் சால்புடையான் எனக்கேட்ட சிறப்பு உவகை பெரிதாகலின், பெரிது உவக்கும் எனவும், பெண்ணியல்பால் தானாக அறியாமையின் கேட்ட தாய் எனவும் கூறினார்.  
அறிவுடையார் என்பது வருவிக்கப்பட்டது. சான்றோன் என்றற்கு உரியர் அவர் ஆகலின்.  
தாய் உவகைக்கு அளவு இன்மையின், அஃது இதனான் பிரித்துக் கூறப்பட்டது.   

## பொருட்க்குறிப்பு 

* கவானின்கண் கண்ட பொதுஉவகையினும்  
 சால்புடையான் எனக்கேட்ட சிறப்பு உவகை பெரிதாகலின்,  
 **பெரிது உவக்கும்** எனவும்,  
* பெண்ணியல்பால் தானாக அறியாமையின் **கேட்ட தாய்** எனவும் கூறினார்.   

அறிவுடையார் என்பது வருவிக்கப்பட்டது.  
**சான்றோன் என்றற்கு** உரியர் அவர் ஆகலின்.  

தாய் உவகைக்கு அளவு இன்மையின்,  
அஃது இதனான் பிரித்துக் கூறப்பட்டது.   

## இலக்கணக்குறிப்பு  




## குறள் எண் 

புதல்வரைப் பெறுதல் – குறள் - 0070  

## குறள் 

**மகன்தந்தைக்கு ஆற்றும்உதவி இவன்தந்தை  
என்னோற்றான் கொல்எனும் சொல்.** 

## கொண்டு கூட்டும் முறை

**தந்தைக்கு மகன் ஆற்றும் உதவி, இவன் தந்தை என்நோற்றான் கொல் எனும் சொல்**  

## குறள் சாரம் 


## பரிமேலழகர் உரை

**தந்தைக்கு மகன் ஆற்றும் உதவி** -  
கல்வியுடையனாக்கிய தந்தைக்கு  
மகன் செய்யும் கைம்மாறாவது  

**இவன் தந்தை என்நோற்றான் கொல் எனும் சொல்** -  
தன்னறிவும் ஒழுக்கமுங் கண்டார்  
இவன் தந்தை இவனைப் பெறுதற்கு என்ன தவஞ் செய்தான் கொல்லோ வென்று  
சொல்லுஞ் சொல்லை நிகழ்த்துதல்.  

## பரிமேலழகர் உரைகுறிப்பு   

சொல் என்பது நிகழ்த்துதல் ஆகிய தன் காரணந்தோன்ற நின்றது.   
நிகழ்த்துதல் அங்ஙனஞ் சொல்ல வொழுகல்.  
இதனாற் புதல்வன் கடன் கூறப்பட்டது.    

## பொருட்க்குறிப்பு 

**சொல்** என்பது  
நிகழ்த்துதல்ஆகிய தன்காரணம் தோன்ற நின்றது. 

**நிகழ்த்துதல்** அங்ஙனஞ் சொல்ல வொழுகல்.   

இதனாற் புதல்வன் கடன் கூறப்பட்டது.  

## இலக்கணக்குறிப்பு  





## அதிகாரம் எண்

அன்புடைமை - பாயிரம் - 08


## உரை 

அஃதாவது _(அன்புடைமையாவது)_,  
அவ் வாழ்க்கைத்துணையும் புதல்வரும்   
முதலிய தொடர்புடையார்கண் காதலுடையன் ஆதல்.  

அதிகார முறைமையும் இதனானே விளங்கும்.  

இல்லறம் இனிது நடத்தலும்,  
பிற உயிர்கள் மேல் அருள் பிறத்தலும் அன்பின் பயன் ஆகலின் , இது வேண்டப்பட்டது.  

வாழ்க்கைத்துணை மேல் அன்பு இல்வழி இல்லறம் இனிது நடவாமை  
>அறவோர்க்கு அளித்தலும் அந்தணர் ஓம்பலும்,  
>துறவோர்க்கு எதிர்தலும் தொல்லோர் சிறப்பின்  
>விருந்து எதிர்கோடலும் இழந்த என்னை  
(சிலப்பதிகாரம் கொலைக்களக் காதை ) என்பதனானும்,  

அதனான் அருள்பிறத்தல் "அருள் என்னும் அன்பு ஈன்குழவி"(குறள்.757) என்பதனானும் அறிக.



## குறள் எண் 

அன்புடைமை – குறள் - 0071  

## குறள் 

**அன்பிற்கும் உண்டோ அடைக்கும்தாழ் ஆர்வலர்  
புன்கணீர் பூசல் தரும்.** 

## கொண்டு கூட்டும் முறை

**அன்பிற்கும் அடைக்கும் தாழ் உண்டோ, ஆர்வலர் புன்கணீர் பூசல் தரும்**  

## குறள் சாரம் 

அன்பினது உண்மை அறியும் வழி   

## பரிமேலழகர் உரை

**அன்பிற்கும் அடைக்கும் தாழ் உண்டோ** - அன்பிற்கும், பிறர் அறியாமல் அடைத்து வைக்கும் தாழ் உளதோ?  

**ஆர்வலர் புன்கணீ¦ர் பூசல் தரும்** -  
தம்மால் அன்பு செய்யப்பட்டாரது துன்பம் கண்டுழி  
அன்புடையார் கண்பொழிகின்ற புல்லிய கண்ணீரே  
உள்நின்ற அன்பினை எல்லாரும் அறியத்தூற்றும் ஆதலான்.

## பரிமேலழகர் உரைகுறிப்பு   

உம்மை சிறப்பின்கண் வந்தது.  
ஆர்வலரது புன்மை, கண்ணீர்மேல் ஏற்றப்பட்டது.  
காட்சியளவைக்கு எய்தாதாயினும் அனுமான அளவையான் வெளிப்படும் என்பதாம்.  
இதனால் அன்பினது உண்மை கூறப்பட்டது. 

## பொருட்க்குறிப்பு 

காட்சியளவைக்கு எய்தாதாயினும்  
அனுமான அளவையான் வெளிப்படும் என்பதாம்.  

இதனால் அன்பினது உண்மை கூறப்பட்டது.  

## இலக்கணக்குறிப்பு  

உம்மை சிறப்பின்கண் வந்தது.  
ஆர்வலரது புன்மை, கண்ணீர்மேல் ஏற்றப்பட்டது.    



## குறள் எண் 

அன்புடைமை – குறள் - 0072  

## குறள் 

**அன்பிலார் எல்லாம் தமக்குரியர் அன்புடையார்  
என்பும் உரியர் பிறர்க்கு.** 

## கொண்டு கூட்டும் முறை

**அன்பிலார் எல்லாம் தமக்கு உரியர், அன்புடையார் என்பும் பிறர்க்கு உரியர்**   

## குறள் சாரம் 


## பரிமேலழகர் உரை

**அன்பிலார் எல்லாம் தமக்கு உரியர்** -  
அன்பிலாதார் பிறர்க்குப் பயன்படாமையின்  
எல்லாப் பொருளானும் தமக்கே உரியர்  

**அன்புடையார் என்பும் பிறர்க்கு உரியர்** -  
அன்புடையார்  
அவற்றானே அன்றித்  
தம் உடம்பானும் பிறர்க்கு உரியர்.

## பரிமேலழகர் உரைகுறிப்பு   

ஆன் உருபுகளும், பிரிநிலை ஏகாரமும் விகாரத்தால் தொக்கன.  
என்பு ஆகு பெயர்.  
என்பும் உரியராதல் 'தன்னகம் புக்க குறுநடைப் புறவின் தபுதி அஞ்சிச் சீரை புக்கோன்' (புறநா.43) முதலாயினார் கண்காண்க.  

## பொருட்க்குறிப்பு 

என்பும் உரியராதல்  
_**தன்னகம் புக்க குறுநடைப் புறவின் தபுதி அஞ்சிச் சீரை புக்கோன்**_ (புறநானுறு - 43) முதலாயினார்கண் காண்க.

## இலக்கணக்குறிப்பு  

* ஆன் உருபுகளும்,  
* பிரிநிலை ஏகாரமும் விகாரத்தால் தொக்கன.  

**என்பு** ஆகு பெயர்.   



## குறள் எண் 

அன்புடைமை – குறள் - 0073
## குறள் 

**அன்போடு இயைந்த வழக்கென்ப ஆருயிர்க்கு   
என்போடு இயைந்த தொடர்பு.** 

## கொண்டு கூட்டும் முறை

**ஆர் உயிர்க்கு என்போடு இயைந்த தொடர்பு, அன்போடு இயைந்த வழக்கு என்ப.**  

## குறள் சாரம் 


## பரிமேலழகர் உரை

**ஆர் உயிர்க்கு என்போடு இயைந்த தொடர்பு** -  
பெறுதற்கு அரிய மக்கள் உயிர்க்கு  
உடம்போடு உண்டாகிய தொடர்ச்சியினை  

**அன்போடு இயைந்த வழக்கு என்ப** -  
அன்போடு பொருந்துதற்கு வந்த நெறியின் பயன் என்று  
சொல்லுவர் அறிந்தோர்.

## பரிமேலழகர் உரைகுறிப்பு   

பிறப்பினது அருமை பிறந்த உயிர்மேல் ஏற்றப்பட்டது.  
இயைந்த என்பது உபசார வழக்கு.  
வழக்கு ஆகுபெயர்.  
உடம்போடு இயைந்தல்லது அன்பு செய்யலாகாமையின், அது செய்தற் பொருட்டு இத்தொடர்ச்சி உளதாயிற்று என்பதாம்.  
ஆகவே, இத்தொடர்ச்சிக்குப் பயன் அன்புடைமை என்றாயிற்று.   

## பொருட்க்குறிப்பு 

**இயைந்த** என்பது உபசார வழக்கு.  

உடம்போடு இயைந்தல்லது அன்பு செய்யலாகாமையின்,  
அது செய்தற் பொருட்டு இத்தொடர்ச்சி உளதாயிற்று என்பதாம்.  

ஆகவே,  
இத்தொடர்ச்சிக்குப் பயன் அன்புடைமை என்றாயிற்று.   

## இலக்கணக்குறிப்பு  

பிறப்பினது அருமை  
பிறந்த உயிர்மேல் ஏற்றப்பட்டது.   

**வழக்கு** ஆகுபெயர்.  



## குறள் எண் 

அன்புடைமை – குறள் - 0074  

## குறள் 

**அன்புஈனும் ஆர்வம் உடைமை அதுஈனும்  
நண்பென்னும் நாடாச் சிறப்பு.** 

## கொண்டு கூட்டும் முறை

**அன்பு ஆர்வமுடைமை ஈனும், அது நண்பு என்னும் நாடாச்சிறப்பு ஈனும்**  

## குறள் சாரம் 


## பரிமேலழகர் உரை

**அன்பு ஆர்வமுடைமை ஈனும்** -  
ஒருவனுக்குத் தொடர்புடையார் மாட்டுச் செய்த அன்பு  
அத்தன்மையால் பிறர் மாட்டும் விருப்பமுடைமையைத் தரும்  

**அது நண்பு என்னும் நாடாச்சிறப்பு ஈனும்** -  
அவ்விருப்பமுடைமைதான்.  
அவற்குப் பகையும் நொதுமலும் இல்லையாய்  
யாவரும் நண்பு என்று சொல்லப்படும், அளவறந்த சிறப்பினைத் தரும்.  

## பரிமேலழகர் உரைகுறிப்பு   

உடைமை, உடையனாம் தன்மை.  
யாவரும் நண்பாதல் எல்லாப் பொருளும் எய்துதற்கு ஏதுவாகலின், அதனை நாடாச்சிறப்பு என்றார்.   

## பொருட்க்குறிப்பு 

**உடைமை** - உடையனாம் தன்மை.  

யாவரும் நண்பாதல்,  
எல்லாப் பொருளும் எய்துதற்கு ஏதுவாகலின்,  
அதனை **நாடாச்சிறப்பு** என்றார்.  

## இலக்கணக்குறிப்பு  




## குறள் எண் 

அன்புடைமை – குறள் - 0075  

## குறள் 

**அன்புற்று அமர்ந்த வழக்கென்ப வையகத்து  
இன்புற்றார் எய்துஞ் சிறப்பு.** 

## கொண்டு கூட்டும் முறை

**அன்பு உற்று அமர்ந்த வழக்கு என்ப, வையகத்து இன்பு உற்றார் எய்தும் சிறப்பு** 

## குறள் சாரம் 


## பரிமேலழகர் உரை

**அன்பு உற்று அமர்ந்த வழக்கு என்ப** - அன்புடையராய் இல்லறத்தோடு பொருந்திய நெறியின் பயன் என்று சொல்லுவர் அறிந்தோர்  

**வையகத்து இன்பு உற்றார் எய்தும் சிறப்பு** -  
* இவ்வுலகத்து இல்வாழ்க்கைக்கண் நின்று,  
* இன்பம் நுகர்ந்து,  
* அதன்மேல் துறக்கத்துச் சென்று எய்தும் பேரின்பத்தினை.   

## பரிமேலழகர் உரைகுறிப்பு   

வழக்கு ஆகுபெயர்.  
இல்வாழ்க்கைக்கண் நின்று மனைவியோடும் மக்களோடும் ஒக்கலோடும் கூடி இன்புற்றார் தாம் செய்த வேள்வித்தொழிலால் தேவராய் ஆண்டும் இன்புறுவர் ஆகலின் இன்புற்றார் எய்தும் சிறப்பு என்றார்.  
தவத்தால் துன்புற்று எய்தும் துறக்க இன்பத்தினை ஈண்டு இன்புற்று எய்துதல் அன்பானன்றி இல்லை என்பதாம்.

## பொருட்க்குறிப்பு 

இல்வாழ்க்கைக்கண் நின்று  
* மனைவியோடும்  
* மக்களோடும்  
* ஒக்கலோடும் கூடி இன்புற்றார்  
தாம் செய்த வேள்வித்தொழிலால்  
தேவராய் ஆண்டும் இன்புறுவர் ஆகலின்,  
**இன்புற்றார் எய்தும் சிறப்பு** என்றார்.   

தவத்தால் துன்புற்று எய்தும் துறக்க இன்பத்தினை,  
ஈண்டு  
இன்புற்று எய்துதல் அன்பானன்றி இல்லை என்பதாம்.  

## இலக்கணக்குறிப்பு  

**வழக்கு** ஆகுபெயர்.  



## குறள் எண் 

அன்புடைமை – குறள் - 0076  

## குறள் 

**அறத்திற்கே அன்புசார்பு என்ப அறியார்  
மறத்திற்கும் அஃதே துணை.** 

## கொண்டு கூட்டும் முறை

**அன்பு சார்பு அறத்திற்கே என்ப அறியார், மறத்திற்கும் அஃதே துணை**  

## குறள் சாரம் 


## பரிமேலழகர் உரை

**அன்பு சார்பு அறத்திற்கே என்ப அறியார்** - அன்பு துணையாவது அறத்திற்கே என்று சொல்லுவர் சிலர் அறியார்;  

**மறத்திற்கும் அஃதே துணை** - ஏனை மறத்திற்கும் அவ்வன்பே துணையாவது.

## பரிமேலழகர் உரைகுறிப்பு   

ஒருவன் செய்த பகைமைபற்றி உள்ளத்து மறம் நிகழ்ந்துழி, அவனை நட்பாகக் கருதி அவன் மேல் அன்புசெய்ய அது நீங்குமாகலின்,மறத்தை நீக்குதற்கும் துணையாம் என்பார், மறத்திற்கும் அஃதே துணை என்றார்.  
துன்பத்திற்கு யாரே துணையாவார் (குறள் 1299)என்புழிப்போல.  
இவை ஐந்து பாட்டானும் அன்பினது சிறப்புக் கூறப்பட்டது.   

## பொருட்க்குறிப்பு 

ஒருவன் செய்த பகைமைபற்றி உள்ளத்து மறம் நிகழ்ந்துழி,  
அவனை நட்பாகக் கருதி அவன் மேல் அன்புசெய்ய அது நீங்குமாகலின்,  
மறத்தை நீக்குதற்கும் துணையாம் என்பார்,  
**மறத்திற்கும் அஃதே துணை** என்றார். 

_**துன்பத்திற்கு யாரே துணையாவார்**_ (குறள் 1299)என்புழிப்போல.  

இவை ஐந்து பாட்டானும் அன்பினது சிறப்புக் கூறப்பட்டது. 

## இலக்கணக்குறிப்பு  




## குறள் எண் 

அன்புடைமை – குறள் - 0077  

## குறள் 

**என்பி லதனை வெயில்போலக் காயுமே  
அன்பி லதனை அறம்.** 

## கொண்டு கூட்டும் முறை

**என்பு இலதனை வெயில் போலக் காயும், அன்பு இலதனை அறம்**  

## குறள் சாரம் 


## பரிமேலழகர் உரை

**என்பு இலதனை வெயில் போலக் காயும்** - என்பு இல்லாத உடம்பை, வெயில் காய்ந்தாற்போலக், காயும்  

**அன்பு இலதனை அறம்** - அன்பில்லாத உயிரை அறக்கடவுள்.  

## பரிமேலழகர் உரைகுறிப்பு   

என்பிலது என்றதனான் உடம்பு என்பதூஉம் அன்பிலது என்றதனான் உயிர் என்பதூஉம் பெற்றாம்.  
வெறுப்பு இன்றி எங்கும் ஒருதன்மைத்து ஆகிய வெயிலின்முன் என்பில்லது தன் இயல்பாற் சென்று கெடுமாறுபோல, அத்தன்மைத்து ஆகிய அறத்தின்முன் அன்பில்லது தன் இயல்பால் கெடும் என்பதாம்.  
அதனைக் காயும் என வெயில் அறங்களின் மேல் ஏற்றினார், அவற்றிற்கும் அவ்வியல்பு உண்மையின்.  
இவ்வாறு அல்லவை செய்வார்க்கு அறம் கூற்றம் (நான்மணி.83) எனப் பிறரும் கூறினார்.  

## பொருட்க்குறிப்பு 

* **என்பிலது** என்றதனான் உடம்பு என்பதூஉம்,  
* **அன்பிலது** என்றதனான் உயிர் என்பதூஉம் பெற்றாம்.  

வெறுப்பு இன்றி எங்கும் ஒருதன்மைத்து ஆகிய வெயிலின்முன்  
என்பில்லது தன் இயல்பாற் சென்று கெடுமாறுபோல,  
அத்தன்மைத்து ஆகிய அறத்தின்முன்  
அன்பில்லது  
தன் இயல்பால் கெடும் என்பதாம். 

**அதனைக் காயும்** என வெயில் அறங்களின் மேல் ஏற்றினார்,  
அவற்றிற்கும் அவ்வியல்பு உண்மையின்.  

இவ்வாறு  
_**அல்லவை செய்வார்க்கு அறம் கூற்றம்**_ (நான்மணி.83) எனப் பிறரும் கூறினார்.  

## இலக்கணக்குறிப்பு  




## குறள் எண் 

அன்புடைமை – குறள் - 0078  

## குறள் 

**அன்பகத் தில்லா உயிர்வாழ்க்கை வன்பாற்கண்  
வற்றல் மரந்தளிர்த் தற்று.** 

## கொண்டு கூட்டும் முறை

**அகத்து அன்பு இல்லா உயிர் வாழ்க்கை, வன்பாற்கண் வற்றல் மரம் தளிர்த்தற்று**  

## குறள் சாரம் 


## பரிமேலழகர் உரை

**அகத்து அன்பு இல்லா உயிர் வாழ்க்கை** -  
மனத்தின்கண் அன்பு இல்லாத உயிர்  
இல்லறத்தோடு கூடி வாழ்தல்  

**வன்பாற்கண் வற்றல் மரம் தளிர்த்தற்று** -  
வன்பாலின்கண்  
வற்றல் ஆகிய மரம் தளிர்த்தாற் போலும். 

## பரிமேலழகர் உரைகுறிப்பு   

கூடாது என்பதாம்.  
வன்பால் - வல்நிலம்.  
வற்றல் என்பது பால் விளங்கா அஃறிணைப் படர்க்கைப் பெயர்.  

## பொருட்க்குறிப்பு 

கூடாது என்பதாம். 

**வன்பால்** - வல்நிலம். 

## இலக்கணக்குறிப்பு  

 **வற்றல்** என்பது பால் விளங்கா அஃறிணைப் படர்க்கைப் பெயர்.
 


## குறள் எண் 

அன்புடைமை – குறள் - 0079  

## குறள் 

**புறத்துறுப் பெல்லாம் எவன்செய்யும் யாக்கை  
அகத்துறுப்பு அன்பி லவர்க்கு.** 

## கொண்டு கூட்டும் முறை

**யாக்கை அகத்து உறுப்பு அன்பு இலவர்க்கு, புறத்து உறுப்பு எல்லாம் எவன் செய்யும்**  

## குறள் சாரம் 


## பரிமேலழகர் உரை

**யாக்கை அகத்து உறுப்பு அன்பு இலவர்க்கு** -  
யாக்கை அகத்தின்கண் நின்று  
(இல்லறத்திற்கு) உறுப்பாகிய அன்புடையர் அல்லாதார்க்கு  

**புறத்து உறுப்பு எல்லாம் எவன் செய்யும்** -  
ஏனைப் புறத்தின்கண் நின்று உறுப்பாவன எல்லாம்  
அவ்வறஞ்செய்தற்கண் என்ன உதவியைச் செய்யும்.?  

## பரிமேலழகர் உரைகுறிப்பு   

புறத்து உறுப்பாவன இடனும், பொருளும், ஏவல் செய்வாரும் முதலாயின.  
துணையொடு கூடாதவழி அவற்றால் பயன் இன்மையின் எவன் செய்யும் என்றார்.  
உறுப்புப் போறலின், உறுப்பு எனப்பட்டன.  
யாக்கையின் கண் முதலிய உறுப்புக்கள் எல்லாம் என்ன பயனைச் செய்யும், மனத்தின்கண் உறுப்பு ஆகிய அன்பு இல்லாதார்க்கு என்று உரைப்பாரும் உளர்.  
அதற்கு இல்லறத்தோடு யாதும் இயைபு இல்லாமை அறிக.  
## பொருட்க்குறிப்பு 

**புறத்து உறுப்பாவன**  
* இடனும்,  
* பொருளும்,  
* ஏவல் செய்வாரும் முதலாயின.  

துணையொடு கூடாதவழி  
அவற்றால் பயன் இன்மையின் **எவன் செய்யும்** என்றார். 

உறுப்புப் போறலின், **உறுப்பு** எனப்பட்டன.  

யாக்கையின்  
கண் முதலிய உறுப்புக்கள் எல்லாம் என்ன பயனைச் செய்யும்,  
மனத்தின்கண் உறுப்பு ஆகிய  
அன்பு இல்லாதார்க்கு என்று உரைப்பாரும் உளர்.  

அதற்கு,  
இல்லறத்தோடு யாதும் இயைபு இல்லாமை அறிக.  

## இலக்கணக்குறிப்பு  




## குறள் எண் 

அன்புடைமை – குறள் - 0080  

## குறள் 

**அன்பின் வழியது உயிர்நிலை அஃதிலார்க்கு  
என்புதோல் போர்த்த உடம்பு.** 

## கொண்டு கூட்டும் முறை

**அன்பின் வழியது உயிர்நிலை, அஃது இலார்க்கு உடம்பு, என்பு தோல் போர்த்த.**

## குறள் சாரம் 


## பரிமேலழகர் உரை

**அன்பின் வழியது உயிர்நிலை** -  
அன்பு முதலாக,  
அதன் வழிநின்ற உடம்பே, உயிர்நின்ற உடம்பாவது. 

**அஃது இலார்க்கு உடம்பு என்பு தோல் போர்த்த** -  
அவ்வன்பு இல்லாதார்க்கு,  
உளவான உடம்புகள் என்பினைத் தோலால் போர்த்தன ஆம்.  
உயிர் நின்றன ஆகா. 

## பரிமேலழகர் உரைகுறிப்பு   

இல்லறம் பயவாமையின், அன்ன ஆயின.  
இவை நான்கு பாட்டானும் அன்பில்வழிப்படும் குற்றம் கூறப்பட்டது.  

## பொருட்க்குறிப்பு 

இல்லறம் பயவாமையின், அன்ன ஆயின. 

இவை நான்கு பாட்டானும் அன்பில்வழிப்படும் குற்றம் கூறப்பட்டது.  

## இலக்கணக்குறிப்பு  





## அதிகாரம் எண்

விருந்தோம்பல் - பாயிரம் - 09


## உரை 

அஃதாவது _(விருந்தோம்பலாவது)_,  
இருவகை விருந்தினரையும் புறந்தருதல்.  

தென்புலத்தார் முதலிய ஐம்புலத்துள் _( தென்புலத்தார், தெய்வம், விருந்து, ஒக்கல், தான் )_,  
1.  முன்னைய இரண்டும் கட்புலனாகாதாரை நினைந்து செய்வன ஆகலானும்,  
2.  பின்னைய இரண்டும் பிறர்க்கு ஈதல் அன்மையானும்,  
இடை நின்ற "விருந்து ஓம்பல்" சிறப்புடைத்தாய் இல்லறங்கட்கு முதல் ஆயிற்று.  

வேறாகாத அன்புடை இருவர் கூடியல்லது செய்யப் படாமையின்,  
இஃது "அன்புடைமையின்" பின் வைக்கப்பட்டது




## குறள் எண் 


விருந்தோம்பல் – குறள் - 0081  

## குறள் 

**இருந்தோம்பி இல்வாழ்வ தெல்லாம் விருந்தோம்பி  
வேளாண்மை செய்தற் பொருட்டு.** 

## கொண்டு கூட்டும் முறை

**இல் இருந்து ஓம்பி வாழ்வது எல்லாம், விருந்து ஓம்பி வேளாண்மை செய்தற் பொருட்டு**

## குறள் சாரம் 


## பரிமேலழகர் உரை

**இல் இருந்து ஓம்பி வாழ்வது எல்லாம்** -  
மனைவியோடு வனத்தில் செல்லாது  
இல்லின்கண் இருந்து பொருள்களைப் போற்றி வாழும் செய்கை எல்லாம்  

**விருந்து ஓம்பி வேளாண்மை செய்தற் பொருட்டு** -  
விருந்தினரைப் பேணி,  
அவர்க்கு உபகாரம் செய்தற் பொருட்டு.

## பரிமேலழகர் உரைகுறிப்பு   

எனவே, வேளாண்மை செய்யாவழி இல்லின்கண் இருத்தலும் பொருள்செய்தலும் காரணமாக வரும் துன்பச் செய்கைகட்கு எல்லாம் பயன் இல்லை என்பதாம்.  

## பொருட்க்குறிப்பு 

எனவே,  
வேளாண்மை செய்யாவழி  
* இல்லின்கண் இருத்தலும்  
* பொருள்செய்தலும் காரணமாக வரும் துன்பச் செய்கைகட்கு எல்லாம்  
பயன் இல்லை என்பதாம். 

## இலக்கணக்குறிப்பு  




## குறள் எண் 


விருந்தோம்பல் – குறள் - 0082  

## குறள் 

**விருந்து புறத்ததாத் தானுண்டல் சாவா  
மருந்தெனினும் வேண்டற்பாற் றன்று.** 

## கொண்டு கூட்டும் முறை

**சாவா மருந்து எனினும், விருந்து புறத்ததாத் தானுண்டல், வேண்டற்பாற்று அன்று** 

## குறள் சாரம் 


## பரிமேலழகர் உரை

**சாவா மருந்து எனினும்** - உண்ணப்படும் பொருள் அமிழ்தமே எனினும்   

**விருந்து புறத்ததாத் தானுண்டல்** -  
தன்னை நோக்கி வந்த விருந்து,  
தன் இல்லின் புறத்ததாகத்,  
தானே உண்டல்  

**வேண்டற்பாற்று அன்று** - விரும்புதல் முறைமையுடைத்து அன்று.  

## பரிமேலழகர் உரைகுறிப்பு   

சாவா மருந்து சாவாமைக்குக் காரணமாகிய மருந்து.  
விருந்து இன்றியே ஒருகால் தான் உண்டலைச் சாவா மருந்து என்பார் உளராயினும் அதனை ஒழிக என்று உரைப்பினும் அமையும்.  
இவை இரண்டு பாட்டானும் விருந்தோம்பலின் சிறப்புக் கூறப்பட்டது. 
## பொருட்க்குறிப்பு 

**சாவா மருந்து** சாவாமைக்குக் காரணமாகிய மருந்து.  

_விருந்து இன்றியே ஒருகால் தான் உண்டலைச் சாவா மருந்து_ என்பார் உளராயினும்  
_அதனை ஒழிக_ என்று உரைப்பினும் அமையும்.  

இவை இரண்டு பாட்டானும் விருந்தோம்பலின் சிறப்புக் கூறப்பட்டது.  

## இலக்கணக்குறிப்பு  




## குறள் எண் 


விருந்தோம்பல் – குறள் - 0083  

## குறள் 

**வருவிருந்து வைகலும் ஓம்புவான் வாழ்க்கை  
பருவந்து பாழ்படுதல் இன்று.** 

## கொண்டு கூட்டும் முறை

**வரு விருந்து வைகலும் ஓம்புவான் வாழ்க்கை, பருவந்து பாழ்படுதல் இன்று**  

## குறள் சாரம் 


## பரிமேலழகர் உரை

**வருவிருந்து வைகலும் ஓம்புவான் வாழ்க்கை** -  
தன்னை நோக்கி வந்த விருந்தை  
நாள்தோறும் புறந்தருவானது இல்வாழ்க்கை  

**பருவந்து பாழ்படுதல் இன்று** - நல்குரவான் வருந்திக்கெடுதல் இல்லை. 

## பரிமேலழகர் உரைகுறிப்பு   

நாள்தோறும் விருந்தோம்புவானுக்கு அதனான் பொருள் தொலையாது, மேன்மேல் கிளைக்கும் என்பதாம்.   

## பொருட்க்குறிப்பு 

நாள்தோறும் விருந்தோம்புவானுக்கு  
அதனான் பொருள் தொலையாது,  
மேன்மேல் கிளைக்கும் என்பதாம். 

## இலக்கணக்குறிப்பு  




## குறள் எண் 

விருந்தோம்பல் – குறள் - 0084  
## குறள் 

**அகனமர்ந்து செய்யாள் உறையும் முகனமர்ந்து  
நல்விருந்து ஓம்புவான் இல்.** 

## கொண்டு கூட்டும் முறை

**செய்யாள் அகன் அமர்ந்து உறையும், முகன் அமர்ந்து நல்விருந்து ஓம்புவான் இல்**

## குறள் சாரம் 


## பரிமேலழகர் உரை

**செய்யாள் அகன் அமர்ந்து உறையும்** - திருமகள் மனம் மகிழ்ந்து வாழாநிற்கும்  

**முகன் அமர்ந்து நல்விருந்து ஓம்புவான் இல்** -  
முகம் இனியனாய்த்  
தக்க விருந்தினரைப் பேணுவானது இல்லின்கண்.

## பரிமேலழகர் உரைகுறிப்பு   

மனம் மகிழ்தற்குக் காரணம் தன் செல்வம் நல்வழிப்படுதல்.  
தகுதி ஞான ஒழுக்கங்களான் உயர்தல்.  
பொருள் கிளைத்தற்குக் காரணம் கூறியவாறு.  

## பொருட்க்குறிப்பு 

மனம் மகிழ்தற்குக் காரணம்  
தன் செல்வம் நல்வழிப்படுதல்.  

**தகுதி** ஞான ஒழுக்கங்களான் உயர்தல்.  

பொருள் கிளைத்தற்குக் காரணம் கூறியவாறு.  

## இலக்கணக்குறிப்பு  




## குறள் எண் 


விருந்தோம்பல் – குறள் - 0085  

## குறள் 

**வித்தும் இடல்வேண்டும் கொல்லோ விருந்தோம்பி  
மிச்சின் மிசைவான் புலம்.** 

## கொண்டு கூட்டும் முறை

**விருந்து ஓம்பி மிச்சில் மிசைவான் புலம், வித்தும் இடல் வேண்டுமோ?**

## குறள் சாரம் 


## பரிமேலழகர் உரை

**விருந்து ஓம்பி மிச்சில் மிசைவான் புலம்** -  
முன்னே விருந்தினரை மிசைவித்துப் பின்  
மிக்கதனைத் தான் மிசைவானது விளைபுலத்திற்கு  

**வித்தும் இடல் வேண்டுமோ** - வித்திடுதலும் வேண்டுமோ? வேண்டா. 

## பரிமேலழகர் உரைகுறிப்பு   

கொல் என்பது அசைநிலை.  
தானே விளையும் என்பது குறிப்பெச்சம்.  
இவை மூன்று பாட்டானும் விருந்து ஓம்புவார் இம்மைக்கண் எய்தும் பயன் கூறப்பட்டது.  

## பொருட்க்குறிப்பு 

இவை மூன்று பாட்டானும் ( குறள் 0083 - 0085 )  
விருந்து ஓம்புவார் இம்மைக்கண் எய்தும் பயன் கூறப்பட்டது.  

## இலக்கணக்குறிப்பு  

**கொல்** என்பது அசைநிலை. 

**தானே விளையும்** என்பது குறிப்பெச்சம்.  



## குறள் எண் 


விருந்தோம்பல் – குறள் - 0086  

## குறள் 

**செல்விருந்து ஓம்பி வருவிருந்து பார்த்திருப்பான்  
நல்விருந்து வானத் தவர்க்கு.** 

## கொண்டு கூட்டும் முறை

**செல் விருந்து ஓம்பி, வருவிருந்து பார்த்து இருப்பான், வானத்தவர்க்கு நல் விருந்து**  

## குறள் சாரம் 


## பரிமேலழகர் உரை

**செல் விருந்து ஓம்பி வருவிருந்து பார்த்து இருப்பான்** -  
தன்கண் சென்ற விருந்தைப் பேணிப் பின்  
செல்லக் கடவ விருந்தைப் பார்த்துத் தான்,  
அதனோடு உண்ண இருப்பான்  

**வானத்தவர்க்கு நல் விருந்து** -  
மறுபிறப்பில் தேவனாய்  
வானிலுள்ளார்க்கு நல் விருந்தாம்.  

## பரிமேலழகர் உரைகுறிப்பு   

வருவிருந்து என்பது இடவழு அமைதி.  
நல்விருந்து எய்தா விருந்து.  
இதனான் மறுமைக்கண் எய்தும் பயன் கூறப்பட்டது.  
 
## பொருட்க்குறிப்பு 

**நல்விருந்து** எய்தா விருந்து.  

இதனான் மறுமைக்கண் எய்தும் பயன் கூறப்பட்டது.  

## இலக்கணக்குறிப்பு  

**வருவிருந்து** என்பது இடவழு அமைதி.  



## குறள் எண் 


விருந்தோம்பல் – குறள் - 0087  

## குறள் 

**இனைத்துணைத் தென்பதொன் றில்லை விருந்தின்  
துணைத்துணை வேள்விப் பயன்.** 

## கொண்டு கூட்டும் முறை

**வேள்விப்பயன் இனைத்துணைத்து என்பது ஒன்று இல்லை, விருந்தின் துணைத்துணை**

## குறள் சாரம் 


## பரிமேலழகர் உரை

**வேள்விப்பயன் இனைத்துணைத்து என்பது ஒன்று இல்லை** -  
விருந்தோம்பல் ஆகிய வேள்விப் பயன்  
இன்ன அளவிற்று என்பதோர் அளவுடைத்தன்று  

**விருந்தின் துணைத்துணை** - அதற்கு அவ்விருந்தின் தகுதியளவே அளவு.   

## பரிமேலழகர் உரைகுறிப்பு   

ஐம்பெரு வேள்வியின் ஒன்று ஆகலின் வேள்வி என்றும், பொருள் அளவு தான் சிறிது ஆயினும் தக்கார்கைப் பட்டக்கால், வான் சிறிதாப் போர்த்து விடும் ( நாலடியார்.38 ) ஆகலின், இனைத்துணைத்து என்பது ஒன்று இல்லை என்றும் கூறினார்.  
இதனான் இருமையும் பயத்தற்குக் காரணம் கூறப்பட்டது.    

## பொருட்க்குறிப்பு 

* ஐம்பெரு வேள்வியின் ஒன்று ஆகலின்  
 **வேள்வி** என்றும்,  

* பொருள் அளவு   
 _**தான் சிறிது ஆயினும் தக்கார்கைப் பட்டக்கால், வான் சிறிதாப் போர்த்து விடும் ( நாலடியார்.38 )**_ ஆகலின்,  
 **இனைத்துணைத்து என்பது ஒன்று இல்லை** என்றும் கூறினார்.  

இதனான் இருமையும் பயத்தற்குக் காரணம் கூறப்பட்டது.      

## இலக்கணக்குறிப்பு  




## குறள் எண் 


விருந்தோம்பல் – குறள் - 0088  

## குறள் 

**பரிந்தோம்பிப் பற்றற்றேம் என்பர் விருந்தோம்பி  
வேள்வி தலைப்படா தார்.** 

## கொண்டு கூட்டும் முறை

**பரிந்து ஓம்பிப் பற்று அற்றேம் என்பர், விருந்து ஓம்பி வேள்வி தலைப்படாதார்**

## குறள் சாரம் 


## பரிமேலழகர் உரை

**பரிந்து ஓம்பிப் பற்று அற்றேம் என்பர்** -  
நிலையாப் பொருளை வருந்திக் காத்துப் பின்  
அதனை இழந்து  
இது பொழுது யாம் பற்றுக்கோடு இலமாயினேம் என்று இரங்குவர்  

**விருந்து ஓம்பி வேள்வி தலைப்படாதார்** -  
அப்பொருளான் விருந்தினரை ஓம்பி  
வேள்விப் பயனை எய்தும் பொறியிலாதார். 

## பரிமேலழகர் உரைகுறிப்பு   

 "ஈட்டிய ஒண்பொருளைக் காத்தலும் ஆங்கே கடுந்துன்பம் (நாலடி.280) "ஆகலின், பரிந்து ஓம்பி என்றார்.  
 வேள்வி ஆகுபெயர்.   
 
## பொருட்க்குறிப்பு 

 _**ஈட்டிய ஒண்பொருளைக் காத்தலும் ஆங்கே கடுந்துன்பம் (நாலடியார்.280)**_ ஆகலின்,  
 **பரிந்து ஓம்பி** என்றார்.  
   
## இலக்கணக்குறிப்பு  

**வேள்வி** ஆகுபெயர்.  



## குறள் எண் 


விருந்தோம்பல் – குறள் - 0089  

## குறள் 

**உடமையுள் இன்மை விருந்தோம்பல் ஓம்பா  
மடமை மடவார்கண் உண்டு.**

## கொண்டு கூட்டும் முறை

**உடைமையுள் இன்மை விருந்தோம்பல் ஓம்பா மடமை, மடவார்கண் உண்டு**  

## குறள் சாரம் 


## பரிமேலழகர் உரை

**உடைமையுள் இன்மை விருந்தோம்பல் ஓம்பா மடமை** -  
உடைமைக் காலத்து இன்மையாவது,  
விருந்தோம்பலை இகழும் பேதைமை  

**மடவார்கண் உண்டு** -  
அஃது அறிந்தார் மாட்டு உளதாகாது,  
பேதையார் மாட்டே உளதாம்.  

## பரிமேலழகர் உரைகுறிப்பு   

உடைமை பொருள் உடையனாம் தன்மை.  
பொருளால் கொள்ளும் பயனை இழப்பித்து உடைமையை இன்மை ஆக்கலின், மடமையை இன்மையாக உபசரித்தார்.  
பேதைமையான் விருந்தோம்பலை இகழின் பொருள் நின்ற வழியும் அதனால் பயன் இல்லை என்பதாம்.  
இவை இரண்டு பாட்டானும் விருந்தோம்பா வழிப்படும் குற்றம் கூறப்பட்டது.  

## பொருட்க்குறிப்பு 

**உடைமை** பொருள் உடையனாம் தன்மை.  

பொருளால் கொள்ளும் பயனை இழப்பித்து உடைமையை இன்மை ஆக்கலின்,  
மடமையை **இன்மையாக** உபசரித்தார்.  

பேதைமையான் விருந்தோம்பலை இகழின்,  
பொருள் நின்ற வழியும் அதனால் பயன் இல்லை என்பதாம். 

இவை இரண்டு பாட்டானும்  (குறள் 0088 - 0089)  
விருந்தோம்பா வழிப்படும் குற்றம் கூறப்பட்டது.  

## இலக்கணக்குறிப்பு  




## குறள் எண் 


விருந்தோம்பல் – குறள் - 0090  

## குறள் 

**மோப்பக் குழையும் அனிச்சம் முகந்திரிந்து  
நோக்கக் குழையும் விருந்து.** 

## கொண்டு கூட்டும் முறை

**அனிச்சம் மோப்பக் குழையும், விருந்து முகம் திரிந்து நோக்கக் குழையும்**

## குறள் சாரம் 


## பரிமேலழகர் உரை

**அனிச்சம் மோப்பக் குழையும்** - அனிச்சப்பூ, மோந்துழியன்றிக் குழையாது  

**விருந்து முகம் திரிந்து நோக்கக்குழையும்** - விருந்தினர் முகம் வேறுபட்டு நோக்கக் குழைவர்.  

## பரிமேலழகர் உரைகுறிப்பு   

அனிச்சம் ஆகுபெயர்.  
சேய்மைக்கண் கண்டுழி இன்முகமும், அதுபற்றி நண்ணியவழி இன்சொல்லும், அதுபற்றி உடன்பட்ட வழி நன்று ஆற்றலும் என விருந்தோம்புவார்க்கு இன்றியமையாத மூன்றனுள், முதலாய இன்முகம் இல்வழிச் சேய்மைக்கண்ணே வாடி நீங்குதலின், தீண்டியவழி அல்லது வாடாத அனிச்சப் பூவினும் விருந்தினர் மெல்லியர் என்பதாம்.  
இதனான் விருந்தோம்புவார்க்கு முதற்கண் இன்முகம் வேண்டும் என்பது கூறப்பட்டது.  

## பொருட்க்குறிப்பு 

* சேய்மைக்கண் கண்டுழி இன்முகமும்,  
* அதுபற்றி நண்ணியவழி இன்சொல்லும்,  
* அதுபற்றி உடன்பட்ட வழி நன்று ஆற்றலும் என  
விருந்தோம்புவார்க்கு இன்றியமையாத மூன்றனுள் முதலாய இன்முகம் இல்வழிச்  
சேய்மைக்கண்ணே வாடி நீங்குதலின்,  
தீண்டியவழி அல்லது வாடாத அனிச்சப் பூவினும்,  
விருந்தினர் மெல்லியர் என்பதாம். 

இதனான் விருந்தோம்புவார்க்கு 
முதற்கண் இன்முகம் வேண்டும் என்பது கூறப்பட்டது. 

## இலக்கணக்குறிப்பு  

**அனிச்சம்** ஆகுபெயர். 




## அதிகாரம் எண்

இனியவை கூறல் - பாயிரம் - 10


## உரை 

அஃதாவது _(இனியவை கூறலாவது)_,  
மனத்தின்கண் உவகையை வெளிப்படுப்பனவாகிய  
இனிய சொற்களைச் சொல்லுதல்.  

இதுவும்,  
விருந்தோம்புவார்க்கு இன்றியமையாதது ஆகலின்,  
"விருந்தோம்புதலின்" பின் வைக்கப்பட்டது.




## குறள் எண் 

இனியவை கூறல் – குறள் - 0091  

## குறள் 

**இன்சொலால் ஈரம் அளைஇப் படிறிலவாஞ்  
செம்பொருள் கண்டார்வாய்ச் சொல்.** 

## கொண்டு கூட்டும் முறை

**இன்சொல் - ஈரம் அளைஇப் படிறு இலவாம் செம்பொருள் கண்டார் வாய்ச்சொல்** 

## குறள் சாரம் 


## பரிமேலழகர் உரை

**இன்சொல்** - இன்சொலாவன  

**ஈரம் அளைஇப் படிறு இலவாம் செம்பொருள் கண்டார் வாய்ச்சொல்** -  
அன்போடு கலந்து  
வஞ்சனை இலவா இிருக்கின்ற அறத்தினை உணர்ந்தார்  
வாயிற்சொற்கள். 

## பரிமேலழகர் உரைகுறிப்பு   

ஆல் அசைநிலை.  
அன்போடு கலத்தல்  அன்புடைமையை வெளிப்படுத்தல்.  
படிறு இன்மை - வாய்மை.  
மெய்யுணர்ந்தார் நெஞ்சிற்கு எல்லாம் செம்மையுடைத்தாய்த் தோன்றலின் செம்பொருள் எனப்பட்டது.  
இலவாம் சொல் என இயையும்.  
வாய் என வேண்டாது கூறினார், தீயசொல் பயிலா என்பது அறிவித்தற்கு.  
இதனான் இன்சொற்கு இலக்கணம் கூறப்பட்டது.   

## பொருட்குறிப்பு 

**அன்போடு கலத்தல்**  அன்புடைமையை வெளிப்படுத்தல்.  

**படிறு இன்மை** - வாய்மை.  

மெய்யுணர்ந்தார் நெஞ்சிற்கு  
எல்லாம் செம்மையுடைத்தாய்த் தோன்றலின் **செம்பொருள்** எனப்பட்டது.  

**இலவாம் சொல்** என இயையும்.  

**வாய்** என வேண்டாது கூறினார்,  
தீயசொல் பயிலா என்பது அறிவித்தற்கு.  

இதனான் இன்சொற்கு இலக்கணம் கூறப்பட்டது. 

## இலக்கணக்குறிப்பு  

**ஆல்** அசைநிலை.  



## குறள் எண் 

இனியவை கூறல் – குறள் - 0092  

## குறள் 

**அகன்அமர்ந்து ஈதலின் நன்றே முகனமர்ந்து  
இன்சொல னாகப் பெறின்.** 

## கொண்டு கூட்டும் முறை

**அகன் அமர்ந்து ஈதலின் நன்று, முகன் அமர்ந்து இன்சொலன் ஆகப் பெறின்**

## குறள் சாரம் 


## பரிமேலழகர் உரை

**அகன் அமர்ந்து ஈதலின் நன்று** -  
நெஞ்சு உவந்து ஒருவற்கு வேண்டிய பொருளைக் கொடுத்தலினும்  
நன்று  

**முகன்அமர்ந்து இன்சொலன் ஆகப் பெறின்** -  
கண்டபொழுதே முகம் இனியனாய்  
அதனொடு இனிய சொல்லையும் உடையனாகப் பெறின்.

## பரிமேலழகர் உரைகுறிப்பு   

இன்முகத்தோடு கூடிய இன்சொல் ஈதல் போலப் பொருள் வயத்தது அன்றித் தன் வயத்தது ஆயினும், அறநெஞ்சுடையார்க்கு அல்லது இயல்பாக இன்மையின், அதனினும் அரிது என்னும் கருத்தான், இன்சொலன் ஆகப் பெறின் என்றார்.     
 
## பொருட்க்குறிப்பு 

இன்முகத்தோடு கூடிய இன்சொல்  
ஈதல் போலப் பொருள் வயத்தது அன்றித் தன் வயத்தது ஆயினும்,  
அறநெஞ்சுடையார்க்கு அல்லது இயல்பாக இன்மையின்,  
அதனினும் அரிது என்னும் கருத்தான்,  
**இன்சொலன் ஆகப் பெறின்** என்றார்.  

## இலக்கணக்குறிப்பு  




## குறள் எண் 

இனியவை கூறல் – குறள் - 0093  

## குறள் 

**முகத்தான் அமர்ந்துஇனிது நோக்கி அகத்தானாம் 
இன்சொ லினதே அறம்.** 

## கொண்டு கூட்டும் முறை

**முகத்தான் அமர்ந்து இனிது நோக்கி, அகத்தான் ஆம் இன்சொலினதே அறம்** 

## குறள் சாரம் 


## பரிமேலழகர் உரை

**முகத்தான் அமர்ந்து இனிது நோக்கி** -  
கண்டபொழுதே முகத்தான் விரும்பி,  
இனிதாக நோக்கி  

**அகத்தான் ஆம் இன்சொலினதே அறம்** -  
பின் நண்ணிய வழி,  
மனத்துடன் ஆகிய இனிய சொற்களைச் சொல்லுதலின் கண்ணதே அறம். 

## பரிமேலழகர் உரைகுறிப்பு   

நோக்கி என்னும் வினையெச்சம் இன்சொல் என அடையடுத்து நின்ற முதல்நிலைத் தொழிற் பெயர் கொண்டது.  
ஈதலின் கண்ணது அன்று என்றவாறு.  
இவை இரண்டு பாட்டானும் இன்முகத்தோடு கூடிய இன்சொல் முன்னரே பிணித்துக் கோடலின், விருந்தோம்புதற்கண் சிறந்தது என்பது கூறப்பட்டது.  

## பொருட்க்குறிப்பு 

இவை இரண்டு பாட்டானும் (குறள் 0092 - 0093)  
இன்முகத்தோடு கூடிய இன்சொல் முன்னரே பிணித்துக் கோடலின்,  
விருந்தோம்புதற்கண் சிறந்தது என்பது கூறப்பட்டது.  

## இலக்கணக்குறிப்பு  

**நோக்கி** என்னும் வினையெச்சம், இன்சொல் என அடையடுத்து நின்ற முதல்நிலைத் தொழிற் பெயர் கொண்டது. 
ஈதலின் கண்ணது அன்று என்றவாறு.  



## குறள் எண் 

இனியவை கூறல் – குறள் - 0094  

## குறள் 

**துன்புறூஉந் துவ்வாமை இல்லாகும் யார்மாட்டும்  
இன்புறூஉம் இன்சொ லவர்க்கு.** 

## கொண்டு கூட்டும் முறை

**யார்மாட்டும் இன்பு உறூஉம் இன்சொலவர்க்கு, துன்பு உறூஉம் துவ்வாமை இல்லாகும்**

## குறள் சாரம் 


## பரிமேலழகர் உரை

**யார்மாட்டும் இன்பு உறூஉம் இன்சொலவர்க்கு** - எல்லார் மாட்டும் இன்பத்தை மிகுவிக்கும் இன்சொல்லை உடையார்க்கு  

**துன்பு உறூஉம் துவ்வாமை இல்லாகும்** - துன்பத்தை மிகுவிக்கும் நல்குரவு இல்லையாம். 

## பரிமேலழகர் உரைகுறிப்பு   

நா முதலிய பொறிகள் சுவை முதலிய புலன்களை நுகராமை உடைமையின், துவ்வாமை என்றார்.  
யார் மாட்டும் இன்புஉறூஉம் இன்சொலவர்க்குப் பகையும் நொதுமலும் இன்றி உள்ளது நட்பேயாம்,  
ஆகவே அவர் எல்லாச் செல்வமும் எய்துவர்' என்பது கருத்து.   

## பொருட்க்குறிப்பு 

நா முதலிய பொறிகள்  
சுவை முதலிய புலன்களை நுகராமை உடைமையின்,  
**துவ்வாமை** என்றார்.  

**யார் மாட்டும் இன்புஉறூஉம் இன்சொலவர்க்குப்**  
பகையும் நொதுமலும் இன்றி உள்ளது நட்பேயாம்,  
ஆகவே அவர் எல்லாச் செல்வமும் எய்துவர் என்பது கருத்து.  

## இலக்கணக்குறிப்பு  




## குறள் எண் 

இனியவை கூறல் – குறள் - 0095  

## குறள் 

**பணிவுடையன் இன்சொலன் ஆதல் ஒருவற்கு  
அணியல்ல மற்றுப் பிற.** 

## கொண்டு கூட்டும் முறை

**ஒருவற்கு அணி, பணிவு உடையன் இன்சொலன் ஆதல், பிற அல்ல**

## குறள் சாரம் 


## பரிமேலழகர் உரை

**ஒருவற்கு அணி பணிவு உடையன் இன்சொலன் ஆதல்** -  
ஒருவனுக்கு அணியாவது  
தன்னால் தாழப்படுவார்கண் தாழ்ச்சியுடையனாய்  
எல்லார் கண்ணும் இனிய சொல்லையும் உடையனாதல்,  

**பிற அல்ல** -  
( இவை இரண்டும் - ஆறுமுகநாவலர் உரை ) அன்றி மெய்க்கு அணியும் பிற அணிகள்  
அணி ஆகா.

## பரிமேலழகர் உரைகுறிப்பு   

இன்சொலனாதற்கு இனமாகலின், பணிவுடைமையும் உடன் கூறினார்.  
மற்று அசை நிலை.  
வேற்றுமை உடைமையான், பிற எனவும், இவைபோலப் பேரழகு செய்யாமையின் அல்ல எனவும் கூறினார்.  
இவை இரண்டு பாட்டானும் இனியவை கூறுவார்க்கு இம்மைப் பயன் கூறப்பட்டது.  

## பொருட்க்குறிப்பு 


இன்சொலனாதற்கு இனமாகலின், **பணிவுடைமையும்** உடன் கூறினார்.  
 
* வேற்றுமை உடைமையான் **பிற** எனவும்,  
* இவைபோலப் பேரழகு செய்யாமையின் **அல்ல** எனவும் கூறினார்.  

இவை இரண்டு பாட்டானும் (குறள் 0094 - 0095),  
இனியவை கூறுவார்க்கு  
இம்மைப் பயன் கூறப்பட்டது.  

## இலக்கணக்குறிப்பு  

**மற்று** அசை நிலை. 


## குறள் எண் 

இனியவை கூறல் – குறள் - 0096  

## குறள் 

**அல்லவை தேய அறம்பெருகும் நல்லவை  
நாடி இனிய சொலின்.** 

## கொண்டு கூட்டும் முறை

**நல்லவை நாடி இனிய சொலின், அல்லவை தேய அறம் பெருகும்**  

## குறள் சாரம் 


## பரிமேலழகர் உரை

**நல்லவை நாடி இனிய சொலின்** -  
பொருளால்,  
பிறர்க்கு நன்மை பயக்கும் சொற்களை,  
மனத்தான் ஆராய்ந்து,  
இனியவாக ஒருவன் சொல்லுமாயின்  

**அல்லவை தேய அறம் பெருகும்** - அவனுக்குப் பாவங்கள் தேய, அறம் வளரும்.  

## பரிமேலழகர் உரைகுறிப்பு   

தேய்தல் தன் பகை ஆகிய அறம் வளர்தலின் தனக்கு நிலையின்றி மெலிதல்.  
"தவத்தின்முன் நில்லாதாம் பாவம்" ( நாலடியார்.51) என்பதூஉம் இப்பொருட்டு.  
நல்லவை நாடிச் சொல்லுங்காலும் கடியவாகச் சொல்லின், அறன் ஆகாது என்பதாம்.  
இதனான் மறுமைப்பயன் கூறப்பட்டது. 

## பொருட்க்குறிப்பு 


**தேய்தல்** - தன் பகை ஆகிய அறம் வளர்தலின் தனக்கு நிலையின்றி மெலிதல். 

_**"தவத்தின்முன் நில்லாதாம் பாவம்" ( நாலடியார்.51)**_ என்பதூஉம் இப்பொருட்டு.  

நல்லவை நாடிச் சொல்லுங்காலும் கடியவாகச் சொல்லின்,  
அறன் ஆகாது என்பதாம்.  

இதனான் மறுமைப்பயன் கூறப்பட்டது. 

## இலக்கணக்குறிப்பு  




## குறள் எண் 

இனியவை கூறல் – குறள் - 0097  

## குறள் 

**நயன்ஈன்று நன்றி பயக்கும் பயன்ஈன்று  
பண்பின் தலைப்பிரியாச் சொல்.** 

## கொண்டு கூட்டும் முறை

**நயன் ஈன்று நன்றி பயக்கும், பயன் ஈன்று பண்பின் தலைப்பிரியாச் சொல்**  

## குறள் சாரம் 


## பரிமேலழகர் உரை

**நயன் ஈன்று நன்றி பயக்கும்** -  
ஒருவனுக்கு இம்மைக்கு நீதியையும் உண்டாக்கி  
மறுமைக்கு அறத்தையும் பயக்கும்  

**பயன் ஈன்று பண்பின் தலைப்பிரியாச் சொல்** -  
பொருளால்  
பிறர்க்கு நன்மையைக் கொடுத்து  
இனிமைப் பண்பின் நீங்காத சொல். 

## பரிமேலழகர் உரைகுறிப்பு   

நீதி உலகத்தோடு பொருந்துதல்.  
பண்பு என்பது ஈண்டு அதிகாரத்தான் இனிமைமேல் நின்றது.  
தலைப்பிரிதல் - ஒரு சொல் நீர்மைத்து.  

## பொருட்க்குறிப்பு 

நீதி - உலகத்தோடு பொருந்துதல்.  

**தலைப்பிரிதல்** - ஒரு சொல் நீர்மைத்து.  

## இலக்கணக்குறிப்பு  

**பண்பு** என்பது ஈண்டு அதிகாரத்தான் இனிமைமேல் நின்றது.   



## குறள் எண் 

இனியவை கூறல் – குறள் - 0098  

## குறள் 

**சிறுமையுள் நீங்கிய இன்சொல் மறுமையும்  
இம்மையும் இன்பந் தரும்.** 

## கொண்டு கூட்டும் முறை

**சிறுமையுள் நீங்கிய இன்சொல், மறுமையும் இம்மையும் இன்பம் தரும்** 

## குறள் சாரம் 


## பரிமேலழகர் உரை

**சிறுமையுள் நீங்கிய இன்சொல்** - பொருளால், பிறர்க்கு நோய் செய்யாத இனிய சொல்  

**மறுமையும் இம்மையும் இன்பம் தரும்** - ஒருவனுக்கு இருமையினும் இன்பத்தைப் பயக்கும். 

## பரிமேலழகர் உரைகுறிப்பு   

மறுமை இன்பம் பெரிதாகலின், முன் கூறப்பட்டது.  
இம்மை இன்பமாவது, உலகம் தன் வயத்ததாகலான் நல்லன எய்தி இன்புறுதல்.  
இவை இரண்டு பாட்டானும் இருமைப்பயனும் ஒருங்கு எய்துதல் வலியுறுத்தப்பட்டது.   

## பொருட்க்குறிப்பு 

மறுமை இன்பம் பெரிதாகலின், **முன்** கூறப்பட்டது.  

**இம்மை இன்பமாவது** - உலகம் தன் வயத்ததாகலான் நல்லன எய்தி இன்புறுதல். 

இவை இரண்டு பாட்டானும் (குறள் 0097- 0098),  
இருமைப்பயனும் ஒருங்கு எய்துதல் வலியுறுத்தப்பட்டது. 

## இலக்கணக்குறிப்பு  




## குறள் எண் 

இனியவை கூறல் – குறள் - 0099  

## குறள் 

**இன்சொல் இனிதீன்றல் காண்பான் எவன்கொலோ  
வன்சொல் வழங்கு வது.** 

## கொண்டு கூட்டும் முறை

**இன்சொல் இனிது ஈன்றல் காண்பான், வன்சொல் வழங்குவது எவன்கொல்?**

## குறள் சாரம் 


## பரிமேலழகர் உரை

**இன்சொல் இனிது ஈன்றல் காண்பான்** -  
பிறர் கூறும் இன்சொல்  
தனக்கு இன்பம் பயத்தலை அனுபவித்து அறிகின்றவன்  

**வன்சொல் வழங்குவது எவன்கொல்** -  
அது நிற்கப்  
பிறர்மாட்டு வன்சொல்லைச் சொல்வது என்ன பயன் கருதி?  

## பரிமேலழகர் உரைகுறிப்பு   

இனிது என்றது வினைக்குறிப்புப் பெயர்.  
கடுஞ்சொல் பிறர்க்கும் இன்னாதாகலின், அது கூறலாகாது என்பது கருத்து.   
 

## பொருட்க்குறிப்பு 

கடுஞ்சொல் பிறர்க்கும் இன்னாதாகலின்,  
அது கூறலாகாது என்பது கருத்து.  

## இலக்கணக்குறிப்பு  

**இனிது** என்றது வினைக்குறிப்புப் பெயர்.  



## குறள் எண் 

இனியவை கூறல் – குறள் - 0100  

## குறள் 

**இனிய உளவாக இன்னாத கூறல்  
கனியிருப்பக் காய்கவர்ந் தற்று.** 

## கொண்டு கூட்டும் முறை

**இனிய உளவாக இன்னாதகூறல், கனி இருப்பக் காய் கவர்ந்தற்று**
## குறள் சாரம் 


## பரிமேலழகர் உரை

**இனிய உளவாக இன்னாதகூறல்** - அறம் பயக்கும் இனிய சொற்களும் தனக்கு உளவாயிருக்க, அவற்றைக் கூறாது பாவம் பயக்கும் இன்னாத சொற்களை ஒருவன் கூறுதல்  

**கனி இருப்பக் காய் கவர்ந்தற்று** - இனிய கனிகளும் தன் கைக்கண் உளவாயிருக்க, அவற்றை நுகராது காய்களை நுகர்ந்ததனோடு ஒக்கும்.   

## பரிமேலழகர் உரைகுறிப்பு   

கூறல் என்பதனான் சொற்கள் என்பது பெற்றாம்.  
பொருளை விசேடித்து நின்ற பண்புகள் உவமைக்கண்ணும் சென்றன.  
இனிய கனிகள் என்றது ஒளவை உண்ட நெல்லிக்கனிபோல அமிழ்தானவற்றை.  
இன்னாத காய்கள் என்றது காஞ்சிரங்காய் போல நஞ்சானவற்றை.  
கடுஞ்சொல் சொல்லுதல் முடிவில் தனக்கே இன்னாது என்பதாம்.  
இவை இரண்டு பாட்டானும் இன்னாத கூறலின் குற்றம் கூறப்பட்டது.   

## பொருட்க்குறிப்பு 

**கூறல்** என்பதனான் சொற்கள் என்பது பெற்றாம்.  

* **இனிய கனிகள்** என்றது ஒளவை உண்ட நெல்லிக்கனிபோல அமிழ்தானவற்றை.  
* **இன்னாத காய்கள்** என்றது காஞ்சிரங்காய் போல நஞ்சானவற்றை.  

கடுஞ்சொல் சொல்லுதல் முடிவில் தனக்கே இன்னாது என்பதாம்.  

இவை இரண்டு பாட்டானும் (குறள் 0099 - 0100),  
இன்னாத கூறலின் குற்றம் கூறப்பட்டது.  

## இலக்கணக்குறிப்பு  

பொருளை விசேடித்து நின்ற பண்புகள் உவமைக்கண்ணும் சென்றன. 



## அதிகாரம் எண்

செய்ந்நன்றி அறிதல் - பாயிரம் - 011
## உரை

அஃதாவது _(செய்ந்நன்றி அறிதலாவது)_,  
தனக்குப் பிறர் செய்த நன்மையை மறவாமை.  

இனியவை கூறி இல்லறம் வழுவாதார்க்கு  
உய்திஇல் குற்றம் "செய்ந்நன்றி கோறலே" ஆகலின்,  
அதனைப் பாதுகாத்துக் கடிதற் பொருட்டு,  
இஃது "இனியவை கூறலின்" பின் வைக்கப்பட்டது.




## குறள் எண் 

செய்ந்நன்றியறிதல் - குறள் - 0101  

## குறள் 

**செய்யாமல் செய்த உதவிக்கு வையகமும்  
வானகமும் ஆற்றல் அரிது.** 

## கொண்டு கூட்டும் முறை

**செய்யாமல் செய்த உதவிக்கு, வையகமும், வானகமும் ஆற்றல் அரிது**  

## குறள் சாரம் 


## பரிமேலழகர் உரை

**செய்யாமல் செய்த உதவிக்கு** -  
தனக்கு, முன் ஓர் உதவி செய்யாதிருக்க,  
ஒருவன், பிறனுக்குச் செய்த உதவிக்கு  

**வையகமும், வானகமும் ஆற்றல் அரிது** - மண்ணுலகும் விண்ணுலகும் கைம்மாறாகக் கொடுத்தாலும் ஒத்தல் அரிது.     

## பரிமேலழகர் உரைகுறிப்பு   

கைம்மாறுகள் எல்லாம் காரணமுடையவாகலின், காரணம் இல்லாத உதவிக்கு ஆற்றாவாயின.  
செய்யாமைச் செய்த உதவி என்று பாடம் ஓதி, மறித்து உதவ மாட்டாமையுள்ள இடத்துச் செய்த உதவி என்று உரைப்பாரும் உளர்.  

## பொருட்க்குறிப்பு 

கைம்மாறுகள் எல்லாம் காரணமுடையவாகலின்,  
காரணம் இல்லாத உதவிக்கு ஆற்றாவாயின.  

செய்யாமைச் செய்த உதவி என்று பாடம் ஓதி,  
மறித்து உதவ மாட்டாமையுள்ள இடத்துச் செய்த உதவி என்று உரைப்பாரும் உளர். 

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0102
## குறள் 

**காலத்தி னாற்செய்த நன்றி சிறிதெனினும்  
ஞாலத்தின் மாணப் பெரிது.** 

## கொண்டு கூட்டும் முறை

**காலத்தினால் செய்த நன்றி சிறிது எனினும் ஞாலத்தின் மாணப்பெரிது**
## குறள் சாரம் 


## பரிமேலழகர் உரை

**காலத்தினால் செய்த நன்றி** -  
ஒருவனுக்கு இறுதிவந்த எல்லைக்கண்  
ஒருவன் செய்த உபகாரம்  

**சிறிது எனினும் ஞாலத்தின் மாணப்பெரிது** -  
தன்னை நோக்கச் சிறிதாயிருந்தது ஆயினும்  
அக்காலத்தை நோக்க நிலவுலகத்தினும் மிகப் பெரியது.   

## பரிமேலழகர் உரைகுறிப்பு   

அக்காலம் நோக்குவதல்லது பொருள் நோக்கலாகாது என்பதாம்.  
காலத்தினால் என்பது வேற்றுமை மயக்கம். 

## பொருட்க்குறிப்பு 

அக்காலம் நோக்குவதல்லது, பொருள் நோக்கலாகாது என்பதாம்.   

## இலக்கணக்குறிப்பு  

**காலத்தினால்** என்பது வேற்றுமை மயக்கம்.   



## குறள் எண் 

செய்ந்நன்றியறிதல் - குறள் - 0103
## குறள் 

**பயன்தூக்கார் செய்த உதவி நயன்தூக்கின்  
நன்மை கடலிற் பெரிது**

## கொண்டு கூட்டும் முறை

**பயன்தூக்கார் செய்த உதவி நயன் தூக்கின் நன்மை கடலின் பெரிது**  

## குறள் சாரம் 

## பரிமேலழகர் உரை

**பயன்தூக்கார் செய்த உதவி நயன் தூக்கின்** -  
இவர்க்கு இது செய்தால் இன்னது பயக்கும் என்று  
ஆராய்தல் இலராய்ச் செய்த உதவியாகிய, ஈரமுடைமையை ஆராயின்  

**நன்மை கடலின் பெரிது** - அதன் நன்மை, கடலினும் பெரிதாம்.  

## பரிமேலழகர் உரைகுறிப்பு   

இவை மூன்று பாட்டானும் முறையே காரணம் இன்றிச் செய்ததூஉம், காலத்தினால் செய்ததூஉம், பயன் தூக்காராய்ச் செய்ததூஉம் அளவிலவாதல் கூறப்பட்டது.  

## பொருட்க்குறிப்பு 

இவை மூன்று பாட்டானும் முறையே  

* (குறள் 0101) காரணம் இன்றிச் செய்ததூஉம்,  
* (குறள் 0102) காலத்தினால் செய்ததூஉம்,  
* (குறள் 0103) பயன் தூக்காராய்ச் செய்ததூஉம் அளவிலவாதல் கூறப்பட்டது.

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0104  

## குறள் 

**தினைத்துணை நன்றி செயினும் பனைத்துணையாக்  
கொள்வர் பயன்தெரி வார்.**   

## கொண்டு கூட்டும் முறை

**தினைத்துணை நன்றி செயினும் பனைத்துணையாக் கொள்வர் பயன் தெரிவார்**

## குறள் சாரம் 


## பரிமேலழகர் உரை

**தினைத்துணை நன்றி செயினும்** - தமக்குத் தினையளவிற்றாய உபகாரத்தை ஒருவன் செய்தானாயினும்  

**பனைத்துணையாக் கொள்வர் பயன் தெரிவார்** -  
அதனை அவ்வளவிற்றாகக் கருதாது,  
பனையளவிற்றாகக் கருதுவர் அக்கருத்தின் பயன் தெரிவார்.    

## பரிமேலழகர் உரைகுறிப்பு   

தினை, பனை என்பன சிறுமை பெருமைகட்குக் காட்டுவன சில அளவை.  
அக்கருத்தின் பயனாவது அங்ஙனம் கருதுவார்க்கு வரும் பயன். 

## பொருட்க்குறிப்பு 

**தினை, பனை** என்பன சிறுமை பெருமைகட்குக் காட்டுவன சில அளவை.  

அக்கருத்தின் பயனாவது அங்ஙனம் கருதுவார்க்கு வரும் பயன்.  

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0105  

## குறள் 

**உதவி வரைத்தன்று உதவி உதவி  
செயப்பட்டார் சால்பின் வரைத்து.** 

## கொண்டு கூட்டும் முறை

**உதவி உதவி வரைத்து அன்று, உதவி செயப்பட்டார் சால்பின் வரைத்து** 

## குறள் சாரம் 


## பரிமேலழகர் உரை

**உதவி உதவி வரைத்து அன்று** -  
கைம்மாறான உதவி,  
* காரணத்தானும்  
* பொருளானும்  
* காலத்தானும் ஆகிய மூவகையானும் முன் செய்த உதவியளவிற்று அன்று  

**உதவி செயப்பட்டார் சால்பின் வரைத்து** - அதனைச் செய்வித்துக் கொண்டவர்தம் அமைதி அளவிற்று.  

## பரிமேலழகர் உரைகுறிப்பு   

சால்பு எவ்வளவு பெரிதாயிற்று, உதவியும் அவ்வளவு பெரிதாம் என்பார், சால்பின் வரைத்து என்றார்.  
இவை இரண்டு பாட்டானும் மூன்றும் அல்லாத உதவி மாத்திரமும் அறிவார்க்குச் செய்த வழிப் பெரிதாம் என்பது கூறப்பட்டது. 

## பொருட்க்குறிப்பு 

சால்பு எவ்வளவு பெரிதாயிற்று,  
உதவியும் அவ்வளவு பெரிதாம் என்பார்,  
**சால்பின் வரைத்து** என்றார்.  

இவை இரண்டு பாட்டானும்  
* மூன்றும் அல்லாத உதவி மாத்திரமும் (குறள் 104),  
* அறிவார்க்குச் செய்த வழிப் பெரிதாம்	(குறள் 105) என்பது கூறப்பட்டது.  

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0106  

## குறள் 

**மறவற்க மாசற்றார் கேண்மை துறவற்க  
துன்பத்துள் துப்பாயார் நட்பு.** 

## கொண்டு கூட்டும் முறை

**துன்பத்துள் துப்பு ஆயார் நட்பு துறவற்க மாசு அற்றார் கேண்மை மறவற்க**

## குறள் சாரம் 


## பரிமேலழகர் உரை

**துன்பத்துள் துப்பு ஆயார் நட்பு துறவற்க** - துன்பக் காலத்துத் தனக்குப் பற்றுக்கோடாயினாரது நட்பை விடாதொழிக  

**மாசு அற்றார் கேண்மை மறவற்க** - அறிவொழுக்கங்களில் குற்றமற்றாரது கேண்மையை மறவா தொழிக. 

## பரிமேலழகர் உரைகுறிப்பு   

கேண்மை கேளாம் தன்மை.  
இம்மைக்கு உறுதி கூறுவார், மறுமைக்கு உறுதியும் உடன் கூறினார்.  

## பொருட்க்குறிப்பு 

**கேண்மை** - கேளாம் தன்மை.  

இம்மைக்கு உறுதி கூறுவார், மறுமைக்கு உறுதியும் உடன் கூறினார்.    

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0107  

## குறள் 

**எழுமை எழுபிறப்பும் உள்ளுவர் தங்கண்  
விழுமம் துடைத்தவர் நட்பு.** 

## கொண்டு கூட்டும் முறை

**தம்கண் விழுமம் துடைத்தவர் நட்பு எழுமை எழு பிறப்பும் உள்ளுவர்** 

## குறள் சாரம் 


## பரிமேலழகர் உரை

**தம்கண் விழுமம் துடைத்தவர் நட்பு** - தம்கண் எய்திய துன்பத்தை நீக்கினவருடைய நட்பினை  

**எழுமை எழு பிறப்பும் உள்ளுவர்** - எழுமையினையுடைய தம் எழுவகைப் பிறப்பினும் நினைப்பர் நல்லோர்.  

## பரிமேலழகர் உரைகுறிப்பு   

எழுமை என்றது வினைப்பயன் தொடரும் ஏழு பிறப்பினை.  
அது வளையாபதியுள் கண்டது.  
எழுவகைப் பிறப்பு மேலே உரைத்தாம் (குறள் 0062).  
விரைவு தோன்றத் துடைத்தவர் என்றார்.  
நினைத்தலாவது துன்பம் துடைத்தலான், அவர்மாட்டு உளதாகிய அன்பு பிறப்புத்தோறும் தொடர்ந்து அன்புடையராதல்.  
இவை இரண்டுபாட்டானும் நன்றி செய்தாரது நட்பு விடலாகாது என்பது கூறப்பட்டது.  

## பொருட்க்குறிப்பு 

**எழுமை** என்றது வினைப்பயன் தொடரும் ஏழு பிறப்பினை. 
அது வளையாபதியுள் கண்டது.  
**எழுவகைப் பிறப்பு** மேலே உரைத்தாம் (குறள் 0062).  

விரைவு தோன்றத் **துடைத்தவர்** என்றார்.  

நினைத்தலாவது துன்பம் துடைத்தலான்,  
அவர்மாட்டு உளதாகிய அன்பு பிறப்புத்தோறும் தொடர்ந்து அன்புடையராதல்.  

இவை இரண்டுபாட்டானும் (குறள் 0106 - 0107) 
நன்றி செய்தாரது நட்பு விடலாகாது என்பது கூறப்பட்டது.  

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0108  

## குறள் 

**நன்றி மறப்பது நன்றன்று நன்றல்லது  
அன்றே மறப்பது நன்று.** 

## கொண்டு கூட்டும் முறை

**நன்றி மறப்பது நன்று அன்று, நன்று அல்லது அன்றே மறப்பது நன்று**  

## குறள் சாரம் 


## பரிமேலழகர் உரை

**நன்றி மறப்பது நன்று அன்று** -  
ஒருவன் முன் செய்த நன்மையை மறப்பது  
ஒருவற்கு அறன் அன்று  

**நன்று அல்லது அன்றே மறப்பது நன்று** -  
அவன் செய்த தீமையைச்  
செய்த பொழுதே மறப்பது அறன்.  

## பரிமேலழகர் உரைகுறிப்பு   

இரண்டும் ஒருவனாற் செய்யப்பட்ட வழி, மறப்பதும் மறவாததும் வகுத்துக் கூறியவாறு. 
## பொருட்க்குறிப்பு 

இரண்டும் ஒருவனாற் செய்யப்பட்ட வழி,  
மறப்பதும் மறவாததும் வகுத்துக் கூறியவாறு.  

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0109  

## குறள் 

**கொன்றன்ன இன்னா செயினும் அவர்செய்த  
ஒன்றுநன்று உள்ளக் கெடும்.** 

## கொண்டு கூட்டும் முறை

**கொன்று அன்ன இன்னா செயினும், அவர் செய்த நன்று ஒன்று உள்ளக் கெடும்**

## குறள் சாரம் 


## பரிமேலழகர் உரை

**கொன்று அன்ன இன்னா செயினும்** -  
தமக்கு முன் ஒரு நன்மை செய்தவர்,  
பின் கொன்றால் ஒத்த இன்னாதவற்றைச் செய்தார் ஆயினும்,

**அவர் செய்த நன்று ஒன்று உள்ளக் கெடும்** -  
அவை எல்லாம் அவர் செய்த நன்மை ஒன்றனையும் நினைக்க,  
இல்லையாம்.  

## பரிமேலழகர் உரைகுறிப்பு   

தினைத்துணை பனைத்துணையாகக் கொள்ளப்படுதலின், அவ் ஒன்றுமே அவற்றை எல்லாம் கெடுக்கும் என்பதாம்.  
இதனால் நன்றல்லது அன்றே மறக்கும் திறம் கூறப்பட்டது. 
## பொருட்க்குறிப்பு 

தினைத்துணை பனைத்துணையாகக் கொள்ளப்படுதலின்,  
அவ் ஒன்றுமே அவற்றை எல்லாம் கெடுக்கும் என்பதாம்.  

இதனால் நன்றல்லது அன்றே மறக்கும் திறம் கூறப்பட்டது.  

## இலக்கணக்குறிப்பு  




## குறள் எண் 

செய்ந்நன்றியறிதல் - குறள் - 0110  

## குறள் 

**எந்நன்றி கொன்றார்க்கும் உய்வுண்டாம் உய்வில்லை  
செய்ந்நன்றி கொன்ற மகற்கு.** 

## கொண்டு கூட்டும் முறை

**எந்நன்றி கொன்றார்க்கும் உய்வு உண்டாம், செய்ந்நன்றி கொன்ற மகற்கு உய்வு இல்லை**  

## குறள் சாரம் 


## பரிமேலழகர் உரை

**எந்நன்றி கொன்றார்க்கும் உய்வு உண்டாம்** - பெரிய அறங்களைச் சிதைத்தார்க்கும் பாவத்தின் நீங்கும் வாயில் உண்டாம்  

**செய்ந்நன்றி கொன்ற மகற்கு உய்வு இல்லை** - ஒருவன் செய்த நன்றியைச் சிதைத்த மகனுக்கு அஃது இல்லை.

## பரிமேலழகர் உரைகுறிப்பு   

பெரிய அறங்களைச் சிதைத்தலாவது, ஆன்முலை அறுத்தலும், மகளிர் கருவினைச் சிதைத்தலும், பார்ப்பார்த்தப்புதலும் (புறநானுறு.34)  முதலிய பாதகங்களைச் செய்தல்.  
இதனால் செய்ந்நன்றி கோறலின் கொடுமை கூறப்பட்டது.  
## பொருட்க்குறிப்பு 

பெரிய அறங்களைச் சிதைத்தலாவது,  
* ஆன்முலை அறுத்தலும்,  
* மகளிர் கருவினைச் சிதைத்தலும்,  
* பார்ப்பார்த்தப்புதலும் (புறநானுறு.34)  முதலிய பாதகங்களைச் செய்தல்.  

இதனால் செய்ந்நன்றி கோறலின் கொடுமை கூறப்பட்டது.  

## இலக்கணக்குறிப்பு  





## அதிகாரம் எண்

நடுவு நிலைமை  - பாயிரம் - 012

## உரை

அஃதாவது _(நடுவு நிலைமையாவது)_,  
1. பகை ,
2. நொதுமல்,
3. நட்பு  
என்னும் மூன்று பகுதியினும் அறத்தின் வழுவாது ஒப்ப நிற்கும் நிலைமை.  

இது நன்றி செய்தார் மாட்டு  
அந்நன்றியினை நினைத்தவழிச் சிதையுமன்றே?  

அவ்விடத்தும் சிதையலாகாது என்றற்கு,  
"செய்ந்நன்றி அறிதலின்" பின் வைக்கப்பட்டது.



## குறள் எண் 

நடுவு நிலைமை - குறள் - 0111  

## குறள் 

**தகுதி எனஒன்று நன்றே பகுதியால்  
பாற்பட்டு ஒழுகப் பெறின்.** 

## கொண்டு கூட்டும் முறை

**தகுதி என ஒன்றே நன்று, பகுதியான் பாற்பட்டு ஒழுகப் பெறின்**  

## குறள் சாரம் 


## பரிமேலழகர் உரை

**தகுதி என ஒன்றே நன்று** - நடுவு நிலைமை என்று சொல்லப்படும், ஓர் அறமுமே நன்று  

**பகுதியான் பாற்பட்டு ஒழுகப் பெறின்** -  
பகை, நொதுமல் நட்பு எனும் பகுதிதோறும்,  
தன் முறைமையை விடாது ஒழுகப் பெறின்.   

## பரிமேலழகர் உரைகுறிப்பு   

தகுதி உடையதனைத் தகுதி என்றார்.  
"ஊரானோர் தேவகுலம்" என்பது போலப் பகுதியான் என்புழி ஆன்உருபு, தோறும் என்பதன் பொருட்டாய் நின்றது.  
பெறின் என்பது அவ்வொழுக்கத்து அருமை தோன்ற நின்றது.  
இதனான் நடுவுநிலைமையது சிறப்புக் கூறப்பட்டது.  

## பொருட்க்குறிப்பு 

தகுதி உடையதனைத் **தகுதி** என்றார்.  

"ஊரானோர் தேவகுலம்" என்பது போலப்  
**பகுதியான்** என்புழி ஆன்உருபு, தோறும் என்பதன் பொருட்டாய் நின்றது.  

**பெறின்** என்பது அவ்வொழுக்கத்து அருமை தோன்ற நின்றது.  

இதனான் நடுவுநிலைமையது சிறப்புக் கூறப்பட்டது.  

## இலக்கணக்குறிப்பு  




## குறள் எண் 

நடுவு நிலைமை - குறள் - 0112  

## குறள் 

**செப்பம் உடையவன் ஆக்கம் சிதைவின்றி  
எச்சத்திற்கு ஏமாப்பு உடைத்து.** 

## கொண்டு கூட்டும் முறை

**செப்பம் உடையவன் ஆக்கம், சிதைவு இன்றி எச்சத்திற்கு ஏமாப்பு உடைத்து**  

## குறள் சாரம் 


## பரிமேலழகர் உரை

**செப்பம் உடையவன் ஆக்கம்** - நடுவு நிலைமையை உடையவனது செல்வம்  

**சிதைவு இன்றி எச்சத்திற்கு ஏமாப்பு உடைத்து** -  
பிறர் செல்வம் போல அழிவு இன்றி  
அவன் வழியிலுள்ளார்க்கும் வலியாதலை உடைத்து.  

## பரிமேலழகர் உரைகுறிப்பு   

விகாரத்தால் தொக்க எச்ச உம்மையான் இறக்கும் துணையும் அவன்றனக்கும் ஏமாப்பு உடைத்து என்பது பெற்றாம்.  
அறத்தோடு வருதலின், அன்னதாயிற்று.  
தான் இறந்தவழி எஞ்சி நிற்பதாகலின் எச்சம் என்றார்.  

## பொருட்க்குறிப்பு 

அறத்தோடு வருதலின், அன்னதாயிற்று.  
தான் இறந்தவழி எஞ்சி நிற்பதாகலின் **எச்சம்** என்றார்.  

## இலக்கணக்குறிப்பு  

விகாரத்தால் தொக்க எச்ச உம்மையான் இறக்கும் துணையும் அவன் தனக்கும் ஏமாப்பு உடைத்து என்பது பெற்றாம்.


## குறள் எண் 

நடுவு நிலைமை - குறள் - 0113  

## குறள் 

**நன்றே தரினும் நடுவிகந்தாம் ஆக்கத்தை  
அன்றே ஒழிய விடல்.** 

## கொண்டு கூட்டும் முறை

**நன்றே தரினும் நடுவு இகந்து ஆம் ஆக்கத்தை அன்றே ஒழியவிடல்**

## குறள் சாரம் 


## பரிமேலழகர் உரை

**நன்றே தரினும்** - தீங்கு அன்றி நன்மையே பயந்ததாயினும்  

**நடுவு இகந்து ஆம் ஆக்கத்தை அன்றே ஒழியவிடல்** -  
நடுவு நிற்றலை ஒழிதலான் உண்டாகின்ற ஆக்கத்தை  
அப்பொழுதே ஒழிய விடுக.   

## பரிமேலழகர் உரைகுறிப்பு   

நன்மை பயவாமையின் நன்றே தரினும் என்றார்.  
இகத்தலான் என்பது இகந்து எனத் திரிந்து நின்றது.  
இவை இரண்டு பாட்டானும் முறையே நடுவு நிலைமையான் வந்த செல்வம் நன்மை பயத்தலும், ஏனைச்செல்வம் தீமை பயத்தலும் கூறப்பட்டன.  

## பொருட்க்குறிப்பு 

நன்மை பயவாமையின் **நன்றே தரினும்** என்றார்.  

இவை இரண்டு பாட்டானும்  
முறையே  
* நடுவு நிலைமையான் வந்த செல்வம் நன்மை பயத்தலும் (குறள் 0112) ,  
* ஏனைச்செல்வம் தீமை பயத்தலும் (குறள் 0113) கூறப்பட்டன.  

## இலக்கணக்குறிப்பு  

இகத்தலான் என்பது **இகந்து** எனத் திரிந்து நின்றது.  



## குறள் எண் 

நடுவு நிலைமை - குறள் - 0114  

## குறள் 

**தக்கார் தகவிலர் என்பது அவரவர்  
எச்சத்தாற் காணப் படும்.** 

## கொண்டு கூட்டும் முறை

**தக்கார் தகவிலர் என்பது, அவரவர் எச்சத்தால் காணப்படும்** 

## குறள் சாரம் 


## பரிமேலழகர் உரை

**தக்கார் தகவிலர் என்பது** -  
* இவர் நடுவு நிலைமை உடையவர்,  
* இவர் நடுவு நிலைமை இலர் என்னும் விசேடம்  

**அவரவர் எச்சத்தால் காணப்படும்** -  
அவரவருடைய நன்மக்களது  
* உண்மையானும்  
* இன்மையானும் அறியப்படும்.   

## பரிமேலழகர் உரைகுறிப்பு   

தக்கார்க்கு எச்சம் உண்டாதலும் தகவிலார்க்கு இல்லையாதலும் ஒரு தலையாகலின், இருதிறத்தாரையும் அறிதற்கு அவை குறியாயின.  
இதனால் தக்காரையும் தகவிலாரையும் அறியும் ஆறு கூறப்பட்டது.
## பொருட்க்குறிப்பு 

* தக்கார்க்கு எச்சம் உண்டாதலும்  
* தகவிலார்க்கு இல்லையாதலும் ஒரு தலையாகலின்,  
இருதிறத்தாரையும் அறிதற்கு அவை குறியாயின.  

இதனால் தக்காரையும் தகவிலாரையும் அறியும் ஆறு கூறப்பட்டது.  

## இலக்கணக்குறிப்பு  




## குறள் எண் 

நடுவு நிலைமை - குறள் - 0115  

## குறள் 

**கேடும் பெருக்கமும் இல்லல்ல நெஞ்சத்துக்  
கோடாமை சான்றோர்க்கு அணி.** 

## கொண்டு கூட்டும் முறை

**கேடும் பெருக்கமும் இல் அல்ல, நெஞ்சத்துக் கோடாமை சான்றோர்க்கு அணி**

## குறள் சாரம் 


## பரிமேலழகர் உரை

**கேடும் பெருக்கமும் இல் அல்ல** -  
* தீவினையால் கேடும்,  
* நல்வினையால் பெருக்கமும் யாவர்க்கும் முன்னே அமைந்து கிடந்தன  

**நெஞ்சத்துக் கோடாமை சான்றோர்க்கு அணி** -  
அவ்வாற்றை அறிந்து,  
அவை காரணமாக மனத்தின்கண் கோடாமையே,  
அறிவான் அமைந்தார்க்கு அழகாவது.   

## பரிமேலழகர் உரைகுறிப்பு   

அவை காரணமாகக் கோடுதலாவது, அவை இப்பொழுது வருவனவாகக் கருதிக் கேடு வாராமையைக் குறித்தும் பெருக்கம் வருதலைக் குறித்தும் ஒருதலைக்கண் நிற்றல்.  
அவற்றிற்குக் காரணம் பழவினையே, கோடுதல் அன்று என உண்மை உணர்ந்து நடுவுநிற்றல் சால்பினை அழகு செய்தலின், சான்றோர்க்கு அணி என்றார்.  

## பொருட்க்குறிப்பு 

**அவை காரணமாகக் கோடுதலாவது** - 
அவை இப்பொழுது வருவனவாகக் கருதிக்  
* கேடு வாராமையைக் குறித்தும்  
* பெருக்கம் வருதலைக் குறித்தும் ஒருதலைக்கண் நிற்றல்.  

அவற்றிற்குக் காரணம் பழவினையே, கோடுதல் அன்று என  
உண்மை உணர்ந்து நடுவுநிற்றல், சால்பினை அழகு செய்தலின்,  
**சான்றோர்க்கு அணி** என்றார்.  

## இலக்கணக்குறிப்பு  




## குறள் எண் 

நடுவு நிலைமை - குறள் - 0116  

## குறள் 

**கெடுவல்யான் என்பது அறிகதன் நெஞ்சம்  
நடுவுஒரீஇ அல்ல செயின்.** 

## கொண்டு கூட்டும் முறை

**தன் நெஞ்சம் நடுவு ஒரீஇ அல்ல செயின், யான் கெடுவல் என்பது அறிக**  

## குறள் சாரம் 

நினைத்தலும் செய்தலோடு ஒக்கும் -   

## பரிமேலழகர் உரை

**தன் நெஞ்சம் நடுவு ஒரீஇ அல்ல செயின்** -  
ஒருவன் தன் நெஞ்சம் நடுவு நிற்றலை ஒழித்து  
நடுவு அல்லவற்றைச் செய்ய நினைக்குமாயின்  

**யான் கெடுவல் என்பது அறிக** -  
அந்நினைவை  
**யான் கெடக்கடவேன்** என்று உணரும் உற்பாதமாக அறிக.   

## பரிமேலழகர் உரைகுறிப்பு   

நினைத்தலும் செய்தலோடு ஒக்கும் ஆகலின், செயின் என்றார்.  

## பொருட்க்குறிப்பு 

நினைத்தலும் செய்தலோடு ஒக்கும் ஆகலின், **செயின்** என்றார்.  

## இலக்கணக்குறிப்பு  




## குறள் எண் 

நடுவு நிலைமை - குறள் - 0117  

## குறள் 

**கெடுவாக வையாது உலகம் நடுவாக  
நன்றிக்கண் தங்கியான் தாழ்வு.**

## கொண்டு கூட்டும் முறை

**நடுவாக நன்றிக்கண் தங்கியான் தாழ்வு கெடுவாக வையாது உலகம்**  

## குறள் சாரம் 


## பரிமேலழகர் உரை

**நடுவாக நன்றிக்கண் தங்கியான் தாழ்வு** -  
நடுவாக நின்று,  
அறத்தின் கண்ணே தங்கியவனது வறுமையை  

**கெடுவாக வையாது உலகம்** - வறுமை என்று கருதார் உயர்ந்தோர்.

## பரிமேலழகர் உரைகுறிப்பு   

கெடு என்பது முதல்நிலைத் தொழிற்பெயர்.  
செல்வம் என்று கொள்ளுவர் என்பது குறிப்பெச்சம்.  
இவை மூன்று பாட்டானும் முறையே கேடும் பெருக்கமும் கோடுதலான் வாரா என்பதூஉம்,கோடுதல் கேட்டிற்கேதுவாம் என்பதூஉம், கோடாதவன் தாழ்வு கேடு அன்று என்பதூஉம் கூறப்பட்டன.  

## பொருட்க்குறிப்பு 

இவை மூன்று பாட்டானும் முறையே  
* கேடும் பெருக்கமும் கோடுதலான் வாரா என்பதூஉம்	(குறள் 0115),  
* கோடுதல் கேட்டிற்கேதுவாம் என்பதூஉம் (குறள் 0116),  
* கோடாதவன் தாழ்வு கேடு அன்று என்பதூஉம்	(குறள் 0117) கூறப்பட்டன.  

## இலக்கணக்குறிப்பு  

**கெடு** என்பது முதல்நிலைத் தொழிற்பெயர்.  

**செல்வம் என்று கொள்ளுவர்** என்பது குறிப்பெச்சம். 



## குறள் எண் 

நடுவு நிலைமை - குறள் - 0118  

## குறள் 

**சமன்செய்து சீர்தூக்கும் கோல்போல் அமைந்தொருபால்  
கோடாமை சான்றோர்க் கணி.** 

## கொண்டு கூட்டும் முறை

**சமன் செய்து சீர்தூக்கும் கோல் போல் அமைந்து ஒருபால் கோடாமை சான்றோர்க்கு அணி**  

## குறள் சாரம் 


## பரிமேலழகர் உரை

**சமன் செய்து சீர்தூக்கும் கோல் போல்** -  
முன்னே தான் சமனாக நின்று  
பின் தன்கண் வைத்த பாரத்தை வரையறுக்கும் துலாம் போல  

**அமைந்து ஒருபால் கோடாமை சான்றோர்க்கு அணி** -  
இலக்கணங்களான் அமைந்து ஒரு பக்கத்துக் கோடாமை  
சான்றோர்க்கு அழகாம்.  

## பரிமேலழகர் உரைகுறிப்பு   

உவமையடை ஆகிய சமன்செய்தலும் சீர் தூக்கலும் பொருட்கண்ணும், பொருளடை ஆகிய அமைதலும் ஒருபால் கோடாமையும் உவமைக்கண்ணும் கூட்டி, சான்றோர் சீர்தூக்கலாவது தொடை விடைகளால் கேட்டவற்றை ஊழான் உள்ளவாறு உணர்தலாகவும், ஒருபால் கோடாமையாவது அவ்வுள்ளவாற்றை மறையாது பகை, நொதுமல், நட்பு என்னும் மூன்று திறத்தார்க்கும் ஒப்பக் கூறுதலாகவும் உரைக்க.  
இலக்கணங்களான் அமைதல் இருவழியும் ஏற்பன கொள்க.

## பொருட்க்குறிப்பு 

* உவமையடையாகிய  
  * சமன்செய்தலும்  
  * சீர் தூக்கலும் பொருட்கண்ணும்,  

* பொருளடை ஆகிய  
  * அமைதலும்  
  * ஒருபால் கோடாமையும் உவமைக்கண்ணும் கூட்டி, சான்றோர் சீர்தூக்கலாவது  
* தொடை விடைகளால் கேட்டவற்றை ஊழான் உள்ளவாறு உணர்தலாகவும்,  
* ஒருபால் கோடாமையாவது அவ்வுள்ளவாற்றை மறையாது
  * பகை,  
  * நொதுமல்,  
  * நட்பு என்னும் மூன்று திறத்தார்க்கும் ஒப்பக் கூறுதலாகவும் உரைக்க.  

இலக்கணங்களான் அமைதல் இருவழியும் ஏற்பன கொள்க.   

## இலக்கணக்குறிப்பு  




## குறள் எண் 

நடுவு நிலைமை - குறள் - 0119  

## குறள் 

**சொற்கோட்டம் இல்லது செப்பம் ஒருதலையா  
உட்கோட்டம் இன்மை பெறின்.** 

## கொண்டு கூட்டும் முறை

**செப்பம் சொற்கோட்டம் இல்லது, உள்கோட்டம் இன்மை ஒருதலையாப் பெறின்**

## குறள் சாரம் 


## பரிமேலழகர் உரை

**செப்பம் சொற்கோட்டம் இல்லது** -  
நடுவு நிலைமையாவது  
சொல்லின்கண் கோடுதல் இல்லாததாம்  

**உள்கோட்டம் இன்மை ஒருதலையாப் பெறின்** -  
அஃது அன்னதாவது
மனத்தின்கண் கோட்டம் இன்மையைத் திண்ணியதாகப் பெறின்.

## பரிமேலழகர் உரைகுறிப்பு   

சொல் ஊழான் அறுத்துச் சொல்லுஞ் சொல்.  
காரணம் பற்றி ஒருபால் கோடாத மனத்தோடு கூடுமாயின், அறம் கிடந்தவாறு சொல்லுதல் நடுவு நிலைமையாமெனவே, அதனோடு கூடாதாயின் அவ்வாறு சொல்லுதல் நடுவு நிலைமை அன்று என்பது பெறப்பட்டது.  

## பொருட்க்குறிப்பு 

**சொல்** ஊழான் அறுத்துச் சொல்லுஞ் சொல்.  

காரணம் பற்றி ஒருபால் கோடாத மனத்தோடு கூடுமாயின்,  
அறம் கிடந்தவாறு சொல்லுதல் நடுவு நிலைமையாமெனவே,  
அதனோடு கூடாதாயின் அவ்வாறு சொல்லுதல் நடுவு நிலைமை அன்று  
என்பது பெறப்பட்டது.  

## இலக்கணக்குறிப்பு  




## குறள் எண் 

நடுவு நிலைமை - குறள் - 0120
## குறள் 

**வாணிகம் செய்வார்க்கு வாணிகம் பேணிப்  
பிறவும் தமபோற் செயின்.**

## கொண்டு கூட்டும் முறை

**பிறவும் தமபோல் பேணிச் செயின், வாணிகம் செய்வார்க்கு வாணிகம்** 

## குறள் சாரம் 


## பரிமேலழகர் உரை

**பிறவும் தமபோல் பேணிச் செயின்** -பிறர் பொருளையும் தம்பொருள் போலப் பேணிச் செய்யின்  

**வாணிகம் செய்வார்க்கு வாணிகம்** - வாணிகஞ்செய்வார்க்கு நன்றாய் வாணிகமாம்.  

## பரிமேலழகர் உரைகுறிப்பு   

பிறவும் தமபோல் செய்தலாவது, கொள்வது மிகையும் கொடுப்பது குறையும் ஆகாமல் ஒப்ப நாடிச் செய்தல்.  
இப்பாட்டு மூன்றனுள், முன்னைய இரண்டும் அவையத்தாரை நோக்கின, எனையது வாணிகரை நோக்கிற்று, அவ்விருதிறத்தார்க்கும் இவ்வறம் வேறாகச் சிறந்தமையின்.  

## பொருட்க்குறிப்பு 

**பிறவும் தமபோல் செய்தலாவது** -  
* கொள்வது மிகையும்  
* கொடுப்பது குறையும் ஆகாமல் ஒப்ப நாடிச் செய்தல். 

இப்பாட்டு மூன்றனுள்,  
* முன்னைய இரண்டும் (குறள் 0118,0119) அவையத்தாரை நோக்கின,  
* எனையது (குறள் 0120) வாணிகரை நோக்கிற்று,  
அவ்விருதிறத்தார்க்கும் இவ்வறம் வேறாகச் சிறந்தமையின்.  

## இலக்கணக்குறிப்பு  





## அதிகாரம் எண்

அடக்கமுடைமை - பாயிரம் - 013
## உரை


## இலக்கண பிரிவுகள் 

அஃதாவது _(அடக்கமுடைமையாவது)_,  
* மெய்,  
* மொழி,  
* மனங்கள்  
தீநெறிக்கண் செல்லாது அடங்குதல் உடையன் ஆதல்.  

அஃது  
ஏதிலார் குற்றம்போல் தம் குற்றமும் காணும்  
நடுவுநிலைமை உடையார்க்கு ஆதலின்,  
இது "நடுவுநிலைமையின்" பின் வைக்கப்பட்டது.




## குறள் எண் 

அடக்கமுடைமை - குறள் - 0121  

## குறள் 

**அடக்கம் அமரருள் உய்க்கும் அடங்காமை  
ஆரிருள் உய்த்து விடும்.** 

## கொண்டு கூட்டும் முறை

**அடக்கம் அமரருள் உய்க்கும், அடங்காமை ஆர் இருள் உய்த்துவிடும்**  

## குறள் சாரம் 


## பரிமேலழகர் உரை

**அடக்கம் அமரருள் உய்க்கும்** -  
ஒருவனை  
அடக்கம் ஆகிய அறம் பின் தேவருலகத்து உய்க்கும்  

**அடங்காமை ஆர் இருள் உய்த்துவிடும்** -  
அடங்காமையாகிய பாவம்  
தங்குதற்கு அரிய இருளின்கண் செலுத்தும்.  

## பரிமேலழகர் உரைகுறிப்பு   

இருள் என்பது ஓர் நரக விசேடம். "எல்லாம் பொருளில் பிறந்துவிடும்" (நான்மணி.7) என்றாற்போல, உய்த்துவிடும் என்பது ஒரு சொல்லாய் நின்றது.   

## பொருட்க்குறிப்பு 

**இருள்** என்பது ஓர் நரக விசேடம்.  

## இலக்கணக்குறிப்பு  

_**எல்லாம் பொருளில் பிறந்துவிடும் (நான்மணிக்கடிகை.7)**_ என்றாற்போல,  
**உய்த்துவிடும்** என்பது ஒரு சொல்லாய் நின்றது.    



## குறள் எண் 

அடக்கமுடைமை - குறள் - 0122  

## குறள் 

**காக்க பொருளா அடக்கத்தை ஆக்கம்  
அதனினூஉங் கில்லை உயிர்க்கு.** 

## கொண்டு கூட்டும் முறை

**உயிர்க்கு அதனின் ஊங்கு ஆக்கம் இல்லை, அடக்கத்தைப் பொருளாகக் காக்க**

## குறள் சாரம் 


## பரிமேலழகர் உரை

**உயிர்க்கு அதனின் ஊங்கு ஆக்கம் இல்லை** - உயிர்கட்கு அடக்கத்தின் மிக்க செல்வம் இல்லை  

**அடக்கத்தைப் பொருளாகக் காக்க** -  
ஆதலான் அவ்வடக்கத்தை  
உறுதிப் பொருளாகக் கொண்டு அழியாமல் காக்க.  

## பரிமேலழகர் உரைகுறிப்பு   

உயிர் என்பது சாதியொருமை.  
அஃது ஈண்டு மக்கள் உயிர்மேல் நின்றது, அறிந்து அடங்கிப் பயன் கொள்வது அதுவே ஆகலின்.  

## பொருட்க்குறிப்பு 


## இலக்கணக்குறிப்பு  

**உயிர்** என்பது சாதியொருமை.  
அஃது ஈண்டு மக்கள் உயிர்மேல் நின்றது,  
அறிந்து அடங்கிப் பயன் கொள்வது அதுவே ஆகலின்.



## குறள் எண் 

அடக்கமுடைமை - குறள் - 0123  

## குறள் 

**செறிவறிந்து சீர்மை பயக்கும் அறிவறிந்து  
ஆற்றின் அடங்கப் பெறின்.** 

## கொண்டு கூட்டும் முறை

**அறிவு அறிந்து ஆற்றின் அடங்கப் பெறின், செறிவு அறிந்து சீர்மை பயக்கும்**  

## குறள் சாரம் 


## பரிமேலழகர் உரை

**அறிவு அறிந்து ஆற்றின் அடங்கப் பெறின்** -  
அடங்குதலே நமக்கு அறிவாவது என்று அறிந்து  
நெறியானே ஒருவன் அடங்கப் பெறின்  

**செறிவு அறிந்து சீர்மை பயக்கும்** -  
அவ்வடக்கம் நல்லோரான் அறியப்பட்டு  
அவனுக்கு விழுப்பத்தைக் கொடுக்கும்.   

## பரிமேலழகர் உரைகுறிப்பு   

இல்வாழ்வானுக்கு அடங்கும் நெறியாவது, மெய்ம்முதல் மூன்றும் தன்வயத்த ஆதல்.  

## பொருட்க்குறிப்பு 


இல்வாழ்வானுக்கு **அடங்கும் நெறியாவது**,  
மெய்ம்முதல் மூன்றும் தன்வயத்த ஆதல்.  

## இலக்கணக்குறிப்பு  




## குறள் எண் 

அடக்கமுடைமை - குறள் - 0124  

## குறள் 

**நிலையின் திரியாது அடங்கியான் தோற்றம்  
மலையினும் மாணப் பெரிது.** 

## கொண்டு கூட்டும் முறை

**நிலையின் திரியாது அடங்கியான் தோற்றம் மலையினும் மாணப்பெரிது**  

## குறள் சாரம் 


## பரிமேலழகர் உரை

**நிலையின் திரியாது அடங்கியான் தோற்றம்** -  
இல்வாழ்க்கையாகிய தன் நெறியின் வேறுபடாது நின்று  
அடங்கியவனது உயர்ச்சி,  

**மலையினும் மாணப்பெரிது** - மலையின் உயர்ச்சியினும், மிகப் பெரிது.  

## பரிமேலழகர் உரைகுறிப்பு   

திரியாது அடங்குதல் - பொறிகளால் புலன்களை நுகராநின்றே அடங்குதல்.  
மலை ஆகுபெயர். 
## பொருட்க்குறிப்பு 

**திரியாது அடங்குதல்**  - பொறிகளால் புலன்களை நுகராநின்றே அடங்குதல்.  

## இலக்கணக்குறிப்பு  

**மலை** ஆகுபெயர்.  



## குறள் எண் 

அடக்கமுடைமை - குறள் - 0125  

## குறள் 

**எல்லார்க்கும் நன்றாம் பணிதல் அவருள்ளும்  
செல்வர்க்கே செல்வம் தகைத்து.** 

## கொண்டு கூட்டும் முறை

**பணிதல் எல்லா£க்கும் நன்றாம், அவருள்ளும் செல்வர்¢க்கே செல்வம் தகைத்து**

## குறள் சாரம் 


## பரிமேலழகர் உரை

**பணிதல் எல்லா£க்கும் நன்றாம்** -  
பெருமிதம் இன்றி அடங்குதல்  
எல்லார்க்கும் ஒப்ப நன்றே எனினும்  

**அவருள்ளும் செல்வர்¢க்கே செல்வம் தகைத்து** -  
அவ்வெல்லாருள்ளும் செல்வம் உடையார்க்கே  
வேறொரு செல்வமாம் சிறப்பினை உடைத்து. 

## பரிமேலழகர் உரைகுறிப்பு   

பெருமிதத்தினைச் செய்யுங் கல்வியும் குடிப்பிறப்பும் உடையார், அஃது இன்றி அவை தம்மானே அடங்கியவழி அவ்வடக்கஞ் சிறந்து காட்டாது ஆகலின், செல்வர்க்கே செல்வம் தகைத்து என்றார்.  
செல்வத்தகைத்து என்பது மெலிந்து நின்றது.  
பொது என்பாரையும் உடம்பட்டுச் சிறப்பாதல் கூறியவாறு.  
இவை ஐந்து பாட்டானும் பொதுவகையான் அடக்கத்தது சிறப்புக் கூறப்பட்டது.  

## பொருட்க்குறிப்பு 

பெருமிதத்தினைச் செய்யுங்  
* கல்வியும்  
* குடிப்பிறப்பும் உடையார்,  
அஃது இன்றி, அவை தம்மானே அடங்கியவழி,  
அவ்வடக்கஞ் சிறந்து காட்டாது ஆகலின்,  
**செல்வர்க்கே செல்வம் தகைத்து** என்றார்.  

பொது என்பாரையும் உடம்பட்டுச் சிறப்பாதல் கூறியவாறு.  

இவை ஐந்து பாட்டானும் பொதுவகையான் அடக்கத்தது சிறப்புக் கூறப்பட்டது.  

## இலக்கணக்குறிப்பு  

**செல்வத்தகைத்து** என்பது மெலிந்து நின்றது.  



## குறள் எண் 

அடக்கமுடைமை - குறள் - 0126  

## குறள் 

**ஒருமையுள் ஆமைபோல் ஐந்தடக்கல் ஆற்றின்  
எழுமையும் ஏமாப்பு உடைத்து.** 

## கொண்டு கூட்டும் முறை

**ஆமை போல் ஒருமையுள் ஐந்து அடக்கல் ஆற்றின், எழுமையும் ஏமாப்பு உடைத்து**  

## குறள் சாரம் 


## பரிமேலழகர் உரை

**ஆமை போல் ஒருமையுள் ஐந்து அடக்கல் ஆற்றின்** -  
ஆமைபோல,  
ஒருவன் ஒரு பிறப்பின்கண்  
ஐம்பொறிகளையும் அடக்கவல்லன் ஆயின்  

**எழுமையும் ஏமாப்பு உடைத்து** -  
அவ் வன்மை அவனுக்கு  
எழுபிறப்பின் கண்ணும் அரண் ஆதலை உடைத்து.  

## பரிமேலழகர் உரைகுறிப்பு   

ஆமை ஐந்து உறுப்பினையும் இடர் புகுதாமல் அடக்குமாறு போல இவனும் ஐம்பொறிகளையும் பாவம் புகுதாமல் அடக்க வேண்டும் என்பார், ஆமை போல் என்றார்.  
ஒருமைக்கண் செய்த வினையின் பயன் எழுமையும் தொடரும் என்பது இதனான் அறிக.  
இதனான் மெய்யடக்கம் கூறப்பட்டது.  

## பொருட்க்குறிப்பு 

ஆமை  
ஐந்து உறுப்பினையும் இடர் புகுதாமல் அடக்குமாறு போல  
இவனும் ஐம்பொறிகளையும் பாவம் புகுதாமல் அடக்க வேண்டும் என்பார்,  
**ஆமை போல்** என்றார்.  

ஒருமைக்கண் செய்த வினையின் பயன்  
எழுமையும் தொடரும் என்பது இதனான் அறிக.  

இதனான் மெய்யடக்கம் கூறப்பட்டது.  

## இலக்கணக்குறிப்பு  




## குறள் எண் 

அடக்கமுடைமை - குறள் - 0127  

## குறள் 

**யாகாவா ராயினும் நாகாக்க காவாக்கால்  
சோகாப்பர் சொல்லிழுக்குப் பட்டு.** 

## கொண்டு கூட்டும் முறை

**யா காவாராயினும் நா காக்க, காவாக்கால் சொல் இழுக்குப்பட்டுச் சோகாப்பர்** 

## குறள் சாரம் 


## பரிமேலழகர் உரை

**யா காவாராயினும் நா காக்க** -  
தம்மால் காக்கப்படுவன எல்லாவற்றையும் காக்க மாட்டாராயினும்  
நாவொன்றனையும் காக்க,  

**காவாக்கால் சொல் இழுக்குப்பட்டுச் சோகாப்பர்** -  
அதனைக் காவாராயிற்  
சொற்குற்றத்தின்கண் பட்டுத் தாமே துன்புறுவர்.  

## பரிமேலழகர் உரைகுறிப்பு   

யா என்பது அஃறிணைப் பன்மை வினாப்பெயர்.  
அஃது ஈண்டு எஞ்சாமை உணர நின்றது.  
முற்று உம்மை விகாரத்தால் தொக்கது.  
சொற்குற்றம் - சொல்லின்கண் தோன்றும் குற்றம்.  
அல்லாப்பர் செம்மாப்பர் என்பன போலச் சோகாப்பர் என்பது ஒரு சொல்.  

## பொருட்க்குறிப்பு 

 
## இலக்கணக்குறிப்பு  

**யா** என்பது அஃறிணைப் பன்மை வினாப்பெயர்.
அஃது ஈண்டு எஞ்சாமை உணர நின்றது.  

முற்று உம்மை விகாரத்தால் தொக்கது.  

**சொற்குற்றம்** - சொல்லின்கண் தோன்றும் குற்றம்.  

அல்லாப்பர் செம்மாப்பர் என்பன போலச் **சோகாப்பர்** என்பது ஒரு சொல்.  



## குறள் எண் 

அடக்கமுடைமை - குறள் - 0128  

## குறள் 

**ஒன்றானும் தீச்சொல் பொருட்பயன் உண்டாயின்  
நன்றாகா தாகி விடும்.** 

## கொண்டு கூட்டும் முறை

**தீச்சொல், பொருள்பயன் ஒன்றானும் உண்டாயின், நன்று ஆகாது ஆகிவிடும்**  

## குறள் சாரம் 


## பரிமேலழகர் உரை

**தீச்சொல் பொருள் பயன் ஒன்றானும் உண்டாயின்** -  
தீயவாகிய சொற்களின் பொருள்களால்  
பிறர்க்கு வரும் துன்பம் ஒன்றாயினும்  
ஒருவன் பக்கல் உண்டாவதாயின்  

**நன்று ஆகாது ஆகிவிடும்** - அவனுக்குப் பிற அறங்களான் உண்டான நன்மை தீதாய்விடும். 

## பரிமேலழகர் உரைகுறிப்பு   

தீயசொல்லாவன தீங்கு பயக்கும் பொய், குறளை, கடுஞ்சொல் என்பன.  
ஒருவன் நல்லவாகச் சொல்லும் சொற்களின் கண்ணே ஒன்றாயினும் தீச்சொற்படும் பொருளினது பயன் பிறர்க்கு உண்டாவதாயின் என்று உரைப்பாரும் உளர்.  

## பொருட்க்குறிப்பு 

**தீயசொல்லாவன** - தீங்கு பயக்கும்  
* பொய்,  
* குறளை,  
* கடுஞ்சொல் என்பன. 

ஒருவன் நல்லவாகச் சொல்லும் சொற்களின் கண்ணே,  
ஒன்றாயினும் தீச்சொற்படும் பொருளினது பயன் பிறர்க்கு உண்டாவதாயின் என்று உரைப்பாரும் உளர்.  

## இலக்கணக்குறிப்பு  




## குறள் எண் 

அடக்கமுடைமை - குறள் - 0129  

## குறள் 

**தீயினால் சுட்டபுண் உள்ளாறும் ஆறாதே  
நாவினால் சுட்ட வடு.** 

## கொண்டு கூட்டும் முறை

**தீயினால் சுட்டபுண் உள் ஆறும், நாவினால் சுட்ட வடு ஆறாது**   

## குறள் சாரம் 


## பரிமேலழகர் உரை

**தீயினால் சுட்டபுண் உள் ஆறும்** -  
ஒருவனை, ஒருவன் தீயினால் சுட்ட புண் மெய்க்கண் கிடப்பினும்,  
மனத்தின்கண், அப்பொழுதே ஆறும்  

**நாவினால் சுட்ட வடு ஆறாது** -  
அவ்வாறன்றி, வெவ்வுரை உடைய நாவினால் சுட்ட வடு  
அதன் கண்ணும் எஞ்ஞான்றும் ஆறாது.  

## பரிமேலழகர் உரைகுறிப்பு   

ஆறிப்போதலால் தீயினால் சுட்டதனைப் புண் என்றும், ஆறாது கிடத்தலால் நாவினால் சுட்டதனை வடு என்றும் கூறினார்.  
தீயும், வெவ்வுரையும், சுடுதல் தொழிலான் ஒக்கும் ஆயினும், ஆறாமையால் தீயினும் வெவ்வுரை கொடிது என்பது போதரலின், இது குறிப்பான் வந்த வேற்றுமை அலங்காரம்.  
இவை மூன்று பாட்டானும் மொழி அடக்கம் கூறப்பட்டது.  

## பொருட்க்குறிப்பு 

* ஆறிப்போதலால் **தீயினால் சுட்டதனைப் புண்** என்றும்,  
* ஆறாது கிடத்தலால் **நாவினால் சுட்டதனை வடு** என்றும் கூறினார்.  

இவை மூன்று பாட்டானும் (குறள் 0127 - 0129), மொழி அடக்கம் கூறப்பட்டது.  

## இலக்கணக்குறிப்பு  

* தீயும்,  
* வெவ்வுரையும் சுடுதல் தொழிலான் ஒக்கும் ஆயினும்,  
ஆறாமையால் தீயினும் வெவ்வுரை கொடிது என்பது போதரலின்,  
இது குறிப்பான் வந்த வேற்றுமை அலங்காரம்.  



## குறள் எண் 

அடக்கமுடைமை - குறள் - 0130  

## குறள் 

**கதம்காத்துக் கற்றடங்கல் ஆற்றுவான் செவ்வி  
அறம்பார்க்கும் ஆற்றின் நுழைந்து.** 

## கொண்டு கூட்டும் முறை

**கதம் காத்துக் கற்று அடங்கல் ஆற்றுவான் செவ்வி, அறம் பார்க்கும் ஆற்றின் நுழைந்து**  

## குறள் சாரம் 


## பரிமேலழகர் உரை

**கதம் காத்துக் கற்று அடங்கல் ஆற்றுவான் செவ்வி** -  
மனத்தின்கண் வெகுளி தோன்றாமல் காத்துக்  
கல்வியுடையவனாய் அடங்குதலை வல்லவனது செவ்வியை,  

**அறம் பார்க்கும் ஆற்றின் நுழைந்து** -  
அறக் கடவுள் பாராநிற்கும் அவனை அடையும் நெறியின்கண் சென்று.

## பரிமேலழகர் உரைகுறிப்பு   

அடங்குதல் மனம் புறத்துப் பரவாது அறத்தின் கண்ணே நிற்றல்.  
செவ்வி  தன் குறை கூறுதற்கு ஏற்ற மனம், மொழி முகங்கள் இனியனாம் காலம்.  
இப் பெற்றியானை அறம் தானே சென்று அடையும் என்பதாம்.  
இதனான் மனவடக்கம் கூறப்பட்டது.  
## பொருட்க்குறிப்பு 

**அடங்குதல்** - மனம் புறத்துப் பரவாது அறத்தின் கண்ணே நிற்றல்.  

**செவ்வி**  தன் குறை கூறுதற்கு ஏற்ற  
* மனம்,  
* மொழி  
* முகங்கள் இனியனாம் காலம்.  

இப் பெற்றியானை அறம் தானே சென்று அடையும் என்பதாம். 

இதனான் மன அடக்கம் கூறப்பட்டது.  

## இலக்கணக்குறிப்பு  





## அதிகாரம் எண்

ஒழுக்கமுடைமை - பாயிரம் - 014 

## உரை

அஃதாவது _(ஒழுக்கமுடைமையாவது)_,  
தத்தம்  
* வருணத்திற்கும்  
* நிலைக்கும்  ஓதப்பட்ட ஒழுக்கத்தினை உடையர் ஆதல்.  

இது,  
மெய் முதலிய அடங்கினார்க்கு அல்லது முடியாது ஆகலின்,  
"அடக்கமுடைமையின்" பின் வைக்கப்பட்டது




## குறள் எண் 

ஒழுக்கமுடைமை - குறள் - 0131 

## குறள் 

**ஒழுக்கம் விழுப்பம் தரலான் ஒழுக்கம்  
உயிரினும் ஓம்பப் படும்.** 

## கொண்டு கூட்டும் முறை

**ஒழுக்கம் விழுப்பம் தரலான், ஒழுக்கம் உயிரினும் ஓம்பப்படும்**

## குறள் சாரம் 


## பரிமேலழகர் உரை  

**ஒழுக்கம் விழுப்பம் தரலான்** - ஒழுக்கம் எல்லார்க்கும் சிறப்பினைத் தருதலான்,  

**ஒழுக்கம் உயிரினும் ஓம்பப்படும்** - அவ்வொழுக்கம் உயிரினும் பாதுகாக்கப்படும்.   

## பரிமேலழகர் உரைகுறிப்பு   

உயர்ந்தார்க்கும் இழிந்தார்க்கும் ஒப்ப விழுப்பம் தருதலின், பொதுப்படக் கூறினார்.   
சுட்டு வருவிக்கப்பட்டது.  
அதனால், அங்ஙனம் விழுப்பந் தருவதாயது ஒழுக்கம் என்பது பெற்றாம்.  
உயிர் எல்லாப் பொருளினும் சிறந்தது ஆயினும், ஒழுக்கம் போல விழுப்பம் தாராமையின் உயிரினும் ஓம்பப்படும் என்றார்.  

## பொருட்க்குறிப்பு 

* உயர்ந்தார்க்கும்  
* இழிந்தார்க்கும்  
ஒப்ப விழுப்பம் தருதலின், பொதுப்படக் கூறினார்.  

சுட்டு வருவிக்கப்பட்டது.  

அதனால்,அங்ஙனம் விழுப்பந் தருவதாயது **ஒழுக்கம்** என்பது பெற்றாம். 

உயிர் எல்லாப் பொருளினும் சிறந்தது ஆயினும்,  
ஒழுக்கம் போல விழுப்பம் தாராமையின்  
**உயிரினும் ஓம்பப்படும்** என்றார்.  

## இலக்கணக்குறிப்பு  




## குறள் எண் 

ஒழுக்கமுடைமை - குறள் - 0132  

## குறள் 

**பரிந்தோம்பிக் காக்க ஒழுக்கம் தெரிந்தோம்பித்  
தேரினும் அஃதே துணை.** 

## கொண்டு கூட்டும் முறை

**ஒழுக்கம் ஓம்பிப் பரிந்து காக்க, தெரிந்து ஓம்பித் தேரினும் துணை அஃதே**  

## குறள் சாரம் 


## பரிமேலழகர் உரை

**ஒழுக்கம் ஓம்பிப் பரிந்து காக்க** -  
ஒழுக்கத்தினை  
ஒன்றானும் அழிவுபடாமல் பேணி வருந்தியும் காக்க,  

**தெரிந்து ஓம்பித் தேரினும் துணை அஃதே** -  
அறங்கள் பலவற்றையும் ஆராய்ந்து,  
இவற்றுள் இருமைக்கும் துணையாவது யாது? என்று  
மனத்தை ஒருக்கித் தேர்ந்தாலும்,  
துணையாய் முடிவது அவ்வொழுக்கமே ஆகலான்.  

## பரிமேலழகர் உரைகுறிப்பு   

பரிந்தும் என்னும் உம்மை விகாரத்தால் தொக்கது.  
இவை இரண்டு பாட்டானும் ஒழுக்கத்தது சிறப்புக் கூறப்பட்டது.  

## பொருட்க்குறிப்பு 

இவை இரண்டு பாட்டானும் (குறள் 0131 - 0132) ஒழுக்கத்தது சிறப்புக் கூறப்பட்டது.  

## இலக்கணக்குறிப்பு  

**பரிந்தும்** என்னும் உம்மை விகாரத்தால் தொக்கது.  



## குறள் எண் 

ஒழுக்கமுடைமை - குறள் - 0133  

## குறள் 

**ஒழுக்கம் உடைமை குடிமை இழுக்கம்  
இழிந்த பிறப்பாய் விடும்.** 

## கொண்டு கூட்டும் முறை

**ஒழுக்கம் உடைமை குடிமை, இழுக்கம் இழிந்த பிறப்பாய் விடும்**  

## குறள் சாரம் 


## பரிமேலழகர் உரை

**ஒழுக்கம் உடைமை குடிமை** -  
எல்லார்க்கும்  
தத்தம் வருணத்திற்கு ஏற்ற ஒழுக்கம் உடைமை  
குலனுடைமையாம்,  

**இழுக்கம் இழிந்த பிறப்பாய் விடும்** -  
அவ்வொழுக்கத்தில் தவறுதல்  
அவ்வருணத்தில் தாழ்ந்த வருணமாய்விடும்.  

## பரிமேலழகர் உரைகுறிப்பு   

பிறந்த வருணத்துள் இழிந்த குலத்தாராயினும் ஒழுக்கம் உடையராக உயர்குலத்தராவார் ஆகலின் குடிமையாம் என்றும், உயர்ந்த வருணத்துப் பிறந்தாராயினும் ஒழுக்கத்தில் தவறத் தாழ்ந்த வருணத்தராவர் ஆகலின் இழிந்த பிறப்பாய் விடும் என்றுங் கூறினார்.  
உள் வழிப்படும் குணத்தினும் இல்வழிப்படும் குற்றம் பெரிது என்றவாறு.  
பயன் இடையீடு இன்றி எய்துதலின், அவ்விரைவு பற்றி அவ்வேதுவாகிய வினைகளே பயனாக ஓதப்பட்டன.  

## பொருட்க்குறிப்பு 

* பிறந்த வருணத்துள் இழிந்த குலத்தாராயினும்  
ஒழுக்கம் உடையராக உயர்குலத்தராவார் ஆகலின் **குடிமையாம்** என்றும்,  
* உயர்ந்த வருணத்துப் பிறந்தாராயினும்  
ஒழுக்கத்தில் தவறத் தாழ்ந்த வருணத்தராவர் ஆகலின் **இழிந்த பிறப்பாய் விடும்** என்றுங் கூறினார். 

உள் வழிப்படும் குணத்தினும்  
இல்வழிப்படும் குற்றம் பெரிது என்றவாறு.  

பயன் இடையீடு இன்றி எய்துதலின், 
அவ்விரைவு பற்றி அவ்வேதுவாகிய வினைகளே பயனாக ஓதப்பட்டன.  

## இலக்கணக்குறிப்பு  




## குறள் எண் 

ஒழுக்கமுடைமை - குறள் - 0134  

## குறள் 

**மறப்பினும் ஒத்துக் கொளலாகும் பார்ப்பான்  
பிறப்பொழுக்கங் குன்றக் கெடும்.** 

## கொண்டு கூட்டும் முறை

**ஓத்து மறப்பினும் கொளலாகும், பார்ப்பான் பிறப்பு ஒழுக்கம் குன்றக் கெடும்.** 

## குறள் சாரம் 


## பரிமேலழகர் உரை

**ஓத்து மறப்பினும் கொளலாகும்** -  
கற்ற வேதத்தினை மறந்தானாயினும்  
அவ் வருணம் கெடாமையின், பின்னும் அஃது ஓதிக்கொள்ளலாம்,  

**பார்ப்பான் பிறப்பு ஒழுக்கம் குன்றக் கெடும்** -  
அந்தணது உயர்ந்த வருணம்  
தன் ஒழுக்கம் குன்றக் கெடும். 

## பரிமேலழகர் உரைகுறிப்பு   

மறந்தவழி இழிகுலத்தனாம் ஆகலின், மறக்கலாகாது என்னும் கருத்தான், மறப்பினும் என்றார்.  
சிறப்புடை வருணத்திற்கு மொழிந்தமையின், இஃது ஏனைய வருணங்கட்கும் கொள்ளப்படும்.   \

## பொருட்க்குறிப்பு 

மறந்தவழி இழிகுலத்தனாம் ஆகலின்,  
மறக்கலாகாது என்னும் கருத்தான், **மறப்பினும்** என்றார்.  

சிறப்புடை வருணத்திற்கு மொழிந்தமையின்,  
இஃது ஏனைய வருணங்கட்கும் கொள்ளப்படும்.  

## இலக்கணக்குறிப்பு  




## குறள் எண் 

ஒழுக்கமுடைமை - குறள் - 0135  

## குறள் 

**அழுக்காறு உடையான்கண் ஆக்கம்போன்று இல்லை  
ஒழுக்கம் இலான்கண் உயர்வு.** 

## கொண்டு கூட்டும் முறை

**அழுக்காறு உடையான்கண் ஆக்கம் போன்று, ஒழுக்கம் இலான்கண் உயர்வு இல்லை** 

## குறள் சாரம் 


## பரிமேலழகர் உரை

**அழுக்காறு உடையான்கண் ஆக்கம் போன்று** - அழுக்காறுடையான்மாட்டு ஆக்கமில்லாதாற்போல,   

**ஒழுக்கம் இலான்கண் உயர்வு இல்லை** - ஒழுக்கம் இல்லாதவன் மாட்டும் உயர்ச்சி இல்லை.  

## பரிமேலழகர் உரைகுறிப்பு   

உவமையான் ஒழுக்கம் இல்லாதவன் சுற்றத்திற்கும் உயர்ச்சி இல்லை என்பது பெற்றாம்.  
என்னை?  
கொடுப்பது அழுக்கறுப்பான் சுற்றமும் (குறள்.166) நல்கூர்தலின்.  
உயர்வு - உயர் குலமாதல்.  

## பொருட்க்குறிப்பு 

உவமையான்  
ஒழுக்கம் இல்லாதவன் சுற்றத்திற்கும்  
உயர்ச்சி இல்லை என்பது பெற்றாம்.  
என்னை?  
_**கொடுப்பது அழுக்கறுப்பான் சுற்றமும் (குறள்.166)**_ நல்கூர்தலின்.  

**உயர்வு** - உயர் குலமாதல்.   

## இலக்கணக்குறிப்பு  




## குறள் எண் 

ஒழுக்கமுடைமை - குறள் - 0136  

## குறள் 

**ஒழுக்கத்தின் ஒல்கார் உரவோர் இழுக்கத்தின்  
ஏதம் படுபாக் கறிந்து.** 

## கொண்டு கூட்டும் முறை

**ஒழுக்கத்தின் ஒல்கார் உரவோர் இழுக்கத்தின் ஏதம் படுபாக்கு அறிந்து**   

## குறள் சாரம் 


## பரிமேலழகர் உரை

**ஒழுக்கத்தின் ஒல்கார் உரவோர்** -  
செய்தற்கு அருமை நோக்கி ஒழுக்கத்தின் சுருங்கார்  
மனவலி உடையார்  

**இழுக்கத்தின் ஏதம் படுபாக்கு அறிந்து** -  
அவ் இழுக்கத்தால்  
தமக்கு இழிகுலம் ஆகிய குற்றம் உண்டாம் ஆற்றை அறிந்து. 

## பரிமேலழகர் உரைகுறிப்பு   

ஒழுக்கத்தின் சுருக்கம் அதனை உடையார் மேல் ஏற்றப்பட்டது.  
கொண்ட விரதம் விடாமை பற்றி உரவோர் என்றார்.  
## பொருட்க்குறிப்பு 

ஒழுக்கத்தின் சுருக்கம் அதனை உடையார் மேல் ஏற்றப்பட்டது. 

கொண்ட விரதம் விடாமை பற்றி **உரவோர்** என்றார்.  

## இலக்கணக்குறிப்பு  




## குறள் எண் 

ஒழுக்கமுடைமை - குறள் - 0137  

## குறள் 

**ஒழுக்கத்தின் எய்துவர் மேன்மை இழுக்கத்தின்  
எய்துவர் எய்தாப் பழி.** 

## கொண்டு கூட்டும் முறை

**ஒழுக்கத்தின் மேன்மை எய்துவர், இழுக்கத்தின் எய்தாப்பழி எய்துவர்** 

## குறள் சாரம் 


## பரிமேலழகர் உரை

**ஒழுக்கத்தின் மேன்மை எய்துவர்** - எல்லாரும் ஒழுக்கத்தானே மேம்பாட்டை எய்துவர்  

**இழுக்கத்தின் எய்தாப்பழி எய்துவர்** -  
அதனின்றும் இழுக்குதலானே  
தாம் எய்துவதற்கு உரித்தல்லாத பழியை எய்துவர்.   

## பரிமேலழகர் உரைகுறிப்பு   

பகை பற்றி அடாப்பழி கூறியவழி, அதனையும் இழுக்கம் பற்றி உலகம் அடுக்கும் என்று கொள்ளுமாகலின், எய்தாப் பழி எய்துவர் என்றார்.  
இவை ஐந்து பாட்டானும் ஒழுக்கம் உள்வழிப்படும் குணமும், இல்வழிப்படும் குற்றமும் கூறப்பட்டன.
## பொருட்க்குறிப்பு 

பகை பற்றி  
அடாப்பழி கூறியவழி,  
அதனையும் இழுக்கம் பற்றி உலகம் அடுக்கும் என்று கொள்ளுமாகலின்,  
**எய்தாப் பழி எய்துவர்** என்றார். 

இவை ஐந்து பாட்டானும் (குறள் 0133 - 0137)   
* ஒழுக்கம் உள்வழிப்படும் குணமும்,  
* இல்வழிப்படும் குற்றமும் கூறப்பட்டன.  

## இலக்கணக்குறிப்பு  




## குறள் எண் 

ஒழுக்கமுடைமை - குறள் - 0138  

## குறள் 

**நன்றிக்கு வித்தாகும் நல்லொழுக்கம் தீயொழுக்கம்  
என்றும் இடும்பை தரும்.** 

## கொண்டு கூட்டும் முறை

**நல் ஒழுக்கம் நன்றிக்கு வித்து ஆகும், தீயொழுக்கம் என்றும் இடும்பை தரும்**

## குறள் சாரம் 


## பரிமேலழகர் உரை

**நல் ஒழுக்கம் நன்றிக்கு வித்து ஆகும்** -  
ஒருவனுக்கு நல் ஒழுக்கம்   
அறத்திற்குக் காரணமாய் இருமையினும் இன்பம் பயக்கும்  

**தீயொழுக்கம் என்றும் இடும்பை தரும்** -  
தீய ஒழுக்கம்  
பாவத்திற்குக் காரணமாய் இருமையினும் துன்பம் பயக்கும்.   

## பரிமேலழகர் உரைகுறிப்பு   

நன்றிக்கு வித்தாகும் என்றதனால் தீயொழுக்கம் பாவத்திற்குக் காரணமாதலும், இடும்பை தரும் என்றதனால் நல் ஒழுக்கம் இன்பம் தருதலும் பெற்றாம், ஒன்று நின்றே ஏனையதை முடிக்கும் ஆகலின்.  
இதனான் பின்விளைவு கூறப்பட்டது.
## பொருட்க்குறிப்பு 

* நன்றிக்கு வித்தாகும் என்றதனால்  
 தீயொழுக்கம் பாவத்திற்குக் காரணமாதலும்,  
 * இடும்பை தரும் என்றதனால்  
  நல் ஒழுக்கம் இன்பம் தருதலும் பெற்றாம்,  
 ஒன்று நின்றே ஏனையதை முடிக்கும் ஆகலின். 
 
இதனான் பின்விளைவு கூறப்பட்டது. 

## இலக்கணக்குறிப்பு  




## குறள் எண் 

ஒழுக்கமுடைமை - குறள் - 0139  

## குறள் 

**ஒழுக்கம் உடையவர்க்கு ஒல்லாவே தீய  
வழுக்கியும் வாயால் சொலல்.** 

## கொண்டு கூட்டும் முறை

**வழுக்கியும் தீய வாயால் சொலல், ஒழுக்கம் உடையவர்க்கு ஒல்லா**  

## குறள் சாரம் 


## பரிமேலழகர் உரை

**வழுக்கியும் தீய வாயால் சொலல்** -  
மறந்தும் தீய சொற்களைத்  
தம் வாயால் சொல்லும் தொழில்கள்  

**ஒழுக்கம் உடையவர்க்கு ஒல்லா** - ஒழுக்கம் உடையவர்க்கு முடியா. 

## பரிமேலழகர் உரைகுறிப்பு   

தீய சொற்களாவன பிறர்க்குத் தீங்கு பயக்கும் பொய் முதலியனவும், வருணத்திற்கு உரிய அல்லனவுமாம்.  
அவற்றது பன்மையால், சொல்லுதல் தொழில் பலவாயின.  
சொல் சாதியொருமை.  
சொல் எனவே அமைந்திருக்க வாயால் என வேண்டாது கூறினார், நல்ல சொற்கள் பயின்றது எனத் தாம் வேண்டியதன் சிறப்பு முடித்தற்கு, இதனை வடநூலார் தாற்பரியம் என்ப.  

## பொருட்க்குறிப்பு 

**தீய சொற்களாவன**  
* பிறர்க்குத் தீங்கு பயக்கும் பொய் முதலியனவும்,  
* வருணத்திற்கு உரிய அல்லனவுமாம்.  
அவற்றது பன்மையால், சொல்லுதல் தொழில் பலவாயின.  

 
சொல் எனவே அமைந்திருக்க **வாயால்** என வேண்டாது கூறினார்,  
நல்ல சொற்கள் பயின்றது எனத்   
தாம் வேண்டியதன் சிறப்பு முடித்தற்கு,  
இதனை வடநூலார் தாற்பரியம் என்ப.  

## இலக்கணக்குறிப்பு  

**சொல்** சாதியொருமை. 



## குறள் எண் 

ஒழுக்கமுடைமை - குறள் - 0140  

## குறள் 

**உலகத்தோடு ஒட்ட ஒழுகல் பலகற்றும்  
கல்லார் அறிவிலா தார்.** 

## கொண்டு கூட்டும் முறை

**உலகத்தோடு ஒட்ட ஒழுகல் கல்லார், பல கற்றும் அறிவிலாதார்**  

## குறள் சாரம் 


## பரிமேலழகர் உரை

**உலகத்தோடு ஒட்ட ஒழுகல் கல்லார்** - உலகத்தோடு பொருந்த ஒழுகுதலைக் கல்லாதார்,  

**பல கற்றும் அறிவிலாதார்** -  
பல நூல்களையும் கற்றாராயினும்,  
அறிவிலாதார்.  

## பரிமேலழகர் உரைகுறிப்பு   

உலகத்தோடு பொருந்த ஒழுகுதலாவது, உயர்ந்தோர் பலரும் ஒழுகிய ஆற்றான் ஒழுகுதல்.  
அறநூல் சொல்லியவற்றுள் இக்காலத்திற்கு ஏலாதன ஒழிந்து, சொல்லாதனவற்றுள் ஏற்பன கொண்டு வருதலான் அவையும் அடங்க உலகத்தோடு ஒட்ட என்றும் கல்விக்குப் பயன் அறிவும், அறிவிற்குப் பயன் ஒழுக்கமும் ஆகலின், அவ்வொழுகுதலைக் கல்லாதார் பல கற்றும் அறிவிலாதார் என்றும் கூறினார்.  
ஒழுகுதலைக் கற்றலாவது, அடிப்படுதல்.  
இவை இரண்டு பாட்டானும், சொல்லானும், செயலானும் வரும் ஒழுக்கங்கள் எல்லாம் தொகுத்துக் கூறப்பட்டன. 
## பொருட்க்குறிப்பு 

**உலகத்தோடு பொருந்த ஒழுகுதலாவது** - உயர்ந்தோர் பலரும் ஒழுகிய ஆற்றான் ஒழுகுதல்.  

அறநூல்  
* சொல்லியவற்றுள் இக்காலத்திற்கு ஏலாதன ஒழிந்து,  
* சொல்லாதனவற்றுள் ஏற்பன கொண்டு வருதலான் அவையும் அடங்க **உலகத்தோடு ஒட்ட** என்றும்  
* கல்விக்குப் பயன் அறிவும்,  
* அறிவிற்குப் பயன் ஒழுக்கமும் ஆகலின், அவ்வொழுகுதலைக் கல்லாதார் **பல கற்றும் அறிவிலாதார்** என்றும் கூறினார்.  

**ஒழுகுதலைக் கற்றலாவது**, அடிப்படுதல்.  

இவை இரண்டு பாட்டானும்,  
* சொல்லானும் (குறள் 0139),  
* செயலானும் 	(குறள் 0139) வரும் ஒழுக்கங்கள் எல்லாம் தொகுத்துக் கூறப்பட்டன.  

## இலக்கணக்குறிப்பு  





## அதிகாரம் எண்

பிறனில் விழையாமை - பாயிரம் - 015

## உரை

அஃதாவது _(பிறனில் விழையாமையாவது)_,  
காம மயக்கத்தால்,  
பிறனுடைய இல்லாளை விரும்பாமை.  

இஃது ஒழுக்கம் உடையார் மாட்டே நிகழ்வது ஆகலின்,  
"ஒழுக்கமுடைமையின்" பின் வைக்கப்பட்டது.




## குறள் எண் 

பிறனில் விழையாமை - குறள் - 0141  

## குறள் 

**பிறன்பொருளாள் பெட்டொழுகும் பேதைமை ஞாலத்து  
அறம்பொருள் கண்டார்கண் இல்.** 

## கொண்டு கூட்டும் முறை

**பிறன் பொருளாள் பெட்டு ஒழுகும் பேதைமை, ஞாலத்து அறம் பொருள் கண்டார் கண் இல்**

## குறள் சாரம் 


## பரிமேலழகர் உரை

**பிறன் பொருளாள் பெட்டு ஒழுகும் பேதைமை** -  
பிறனுக்குப் பொருளாம் தன்மையுடையாளைக்  
காதலித்து ஒழுகுகின்ற அறியாமை,  
**ஞாலத்து அறம் பொருள் கண்டார் கண் இல்** -  
ஞாலத்தின்கண்  
அறநூலையும் பொருள் நூலையும் ஆராய்ந்து அறிந்தார்மாட்டு இல்லை.  

## பரிமேலழகர் உரைகுறிப்பு   

பிறன் பொருள் பிறன் உடைமை.  
அறம், பொருள் என்பன ஆகுபெயர்.  
செவ்வெண்ணின் தொகை, விகாரத்தால் தொக்கு நின்றது.  
இன்பம் ஒன்றையே நோக்கும் இன்ப நூலுடையார் இத்தீயொழுக்கத்தையும் பரகீயம் என்று கூறுவராகலின், அறம் பொருள் கண்டார் கண் இல் என்றார்.  
எனவே அப்பேதைமை உடையார் மாட்டு அறமும் பொருளும் இல்லை என்பது பெறப்பட்டது.  

## பொருட்க்குறிப்பு 

**பிறன் பொருள்** பிறன் உடைமை.  
  
இன்பம் ஒன்றையே நோக்கும் இன்ப நூலுடையார்  
இத்தீயொழுக்கத்தையும் பரகீயம் என்று கூறுவராகலின்,  
**அறம் பொருள் கண்டார் கண் இல்** என்றார்.  

எனவே அப்பேதைமை உடையார் மாட்டு  
அறமும் பொருளும் இல்லை என்பது பெறப்பட்டது.  

## இலக்கணக்குறிப்பு  

**அறம், பொருள்** என்பன ஆகுபெயர்.  

**செவ்வெண்ணின் தொகை**, விகாரத்தால் தொக்கு நின்றது.  



## குறள் எண் 

பிறனில் விழையாமை - குறள் - 0142  

## குறள் 

**அறன்கடை நின்றாருள் எல்லாம் பிறன்கடை  
நின்றாரின் பேதையார் இல்.** 

## கொண்டு கூட்டும் முறை

**அறன்கடை நின்றாருள் எல்லாம், பிறன்கடை நின்றாரின் பேதையார் இல்**

## குறள் சாரம் 


## பரிமேலழகர் உரை

**அறன்கடை நின்றாருள் எல்லாம்** - காமம் காரணமாகப் பாவத்தின்கண் நின்றார் எல்லாருள்ளும்  

**பிறன்கடை நின்றாரின் பேதையார் இல்** -  
பிறன் இல்லாளைக் காதலித்து,  
அவன் வாயிற்கண் சென்று நின்றார் போலப் பேதையார் இல்லை. 

## பரிமேலழகர் உரைகுறிப்பு   

அறத்தின் நீக்கப்பட்டமையின் அறன்கடை என்றார்.  
அறன்கடை நின்ற பெண்வழிச் செல்வாரும், வரைவின் மகளிரோடும் இழிகுல மகளிரோடும் கூடி இன்பம் நுகர்வாரும் போல அறமும் பொருளும் இழத்தலே அன்றிப், பிறன்கடை நின்றார் அச்சத்தால் தாம் கருதிய இன்பமும் இழக்கின்றார் ஆகலின், 'பேதையார் இல்' என்றார் எனவே, இன்பமும் இல்லை என்பது பெறப்பட்டது.  

## பொருட்க்குறிப்பு 

அறத்தின் நீக்கப்பட்டமையின் **அறன்கடை** என்றார். 

அறன்கடை நின்ற பெண்வழிச் செல்வாரும், வரைவின் மகளிரோடும், இழிகுல மகளிரோடும் கூடி இன்பம் நுகர்வாரும் போல அறமும் பொருளும் இழத்தலே அன்றிப்,  

பிறன்கடை நின்றார் அச்சத்தால்  
தாம் கருதிய இன்பமும் இழக்கின்றார் ஆகலின், **பேதையார் இல்** என்றார் எனவே,  
இன்பமும் இல்லை என்பது பெறப்பட்டது.  

## இலக்கணக்குறிப்பு  




## குறள் எண் 

பிறனில் விழையாமை - குறள் - 0143  

## குறள் 

**விளிந்தாரின் வேறல்லர் மன்ற தெளிந்தார்இல்  
தீமை புரிந்தொழுகு வார்.**  


## கொண்டு கூட்டும் முறை

**மன்ற தெளிந்தார் இல் தீமை புரிந்து ஒழுகுவார், விளிந்தாரின் வேறு அல்லர்**

## குறள் சாரம் 


## பரிமேலழகர் உரை

**மன்ற தெளிந்தார் இல் தீமை புரிந்து ஒழுகுவார்** -  
தம்மை ஐயுறாதார் இல்லாள் கண்ணே  
பாவஞ்செய்தலை விரும்பி ஒழுகுவார்,  

**விளிந்தாரின் வேறு அல்லர்** - உயிருடையவரேனும் இறந்தாரே ஆவர்.  

## பரிமேலழகர் உரைகுறிப்பு   

அறம் பொருள் இன்பங்கள் ஆகிய பயன் உயிர் எய்தாமையின், விளிந்தாரின் வேறல்லர் என்றும், அவர் தீமை புரிந்து ஒழுகுவது இல்லுடையவரது தெளிவு பற்றியாகலின், தெளிந்தார் இல் என்றும் கூறினார்.  

## பொருட்க்குறிப்பு 

* அறம் பொருள் இன்பங்கள் ஆகிய பயன் உயிர் எய்தாமையின்,  
 விளிந்தாரின் வேறல்லர் என்றும்,  
 * அவர் தீமை புரிந்து ஒழுகுவது  
  இல்லுடையவரது தெளிவு பற்றியாகலின் **தெளிந்தார் இல்** என்றும் கூறினார்.  
  
## இலக்கணக்குறிப்பு  




## குறள் எண் 

பிறனில் விழையாமை - குறள் - 0144  

## குறள் 

**எனைத்துணையர் ஆயினும் என்னாம் தினைத்துணையும்  
தேரான் பிறனில் புகல்.** 

## கொண்டு கூட்டும் முறை

**எனைத்துணையர் ஆயினும் என்னாம், தினைத்துணையும் தேரான் பிறன் இல் புகழ்**

## குறள் சாரம் 


## பரிமேலழகர் உரை

**எனைத்துணையர் ஆயினும் என்னாம்** - எத்துணைப் பெருமையுடையார் ஆயினும் ஒருவர்க்கு யாதாய் முடியும்,   

**தினைத்துணையும் தேரான் பிறன் இல் புகழ்** -  
காம மயக்கத்தால்  
தினையளவும் தம் பிழையை ஓராது  
பிறனுடைய இல்லின்கண் புகுதல்.  

## பரிமேலழகர் உரைகுறிப்பு   

இந்திரன் போல எல்லாப் பெருமையும் இழந்து சிறுமை எய்தல் நோக்கி, என்னாம் என்றார்.  
என் நீர் அறியாதீர் போல இவை கூறின் நின் நீர அல்ல நெடுந்தகாய்' (எட்டுத்தொகை – கலித்தொகை பாலை 6) உயர்த்தற்கண் பன்மை ஒருமை மயங்கிற்று.  
தேரான் பிறன் என்பதனைத் தம்மை ஐயுறாத பிறன் என்று உரைப்பாரும் உளர்.
## பொருட்க்குறிப்பு 

இந்திரன் போல  
எல்லாப் பெருமையும் இழந்து சிறுமை எய்தல் நோக்கி,  
**என்னாம்** என்றார்.  

தேரான் பிறன் என்பதனைத்  
தம்மை ஐயுறாத பிறன் என்று உரைப்பாரும் உளர்.  

## இலக்கணக்குறிப்பு  

_**என் நீர் அறியாதீர் போல இவை கூறின் நின் நீர அல்ல நெடுந்தகாய்' (எட்டுத்தொகை – கலித்தொகை பாலை 6) )**_ உயர்த்தற்கண் பன்மை ஒருமை மயங்கிற்று.  



## குறள் எண் 

பிறனில் விழையாமை - குறள் - 0145  

## குறள் 

**எளிதென இல்இறப்பான் எய்தும்எஞ் ஞான்றும்  
விளியாது நிற்கும் பழி.** 

## கொண்டு கூட்டும் முறை

**எளிது என இல் இறப்பான், விளியாது எஞ்ஞான்றும் நிற்கும் பழி எய்தும்** 

## குறள் சாரம் 


## பரிமேலழகர் உரை

**எளிது என இல் இறப்பான்** -  
எய்துதல் எளிது என்று கருதிப்  
பின்விளைவு கருதாது  
பிறன் இல்லின்கண் இறப்பான்,  

**விளியாது எஞ்ஞான்றும் நிற்கும் பழி எய்தும்** -  
மாய்தல் இன்றி  
எஞ்ஞான்றும் நிலைநிற்கும் குடிப்பழியினை எய்தும். 

## பரிமேலழகர் உரைகுறிப்பு   

இல்லின்கண் இறத்தல் - இல்லாள்கண் நெறிகடந்து சேறல்.   

## பொருட்க்குறிப்பு 

**இல்லின்கண் இறத்தல்** - இல்லாள்கண் நெறிகடந்து சேறல்.  

## இலக்கணக்குறிப்பு  




## குறள் எண் 

பிறனில் விழையாமை - குறள் - 0146  

## குறள் 

**பகைபாவம் அச்சம் பழியென நான்கும்  
இகவாவாம் இல்லிறப்பான் கண்.** 

## கொண்டு கூட்டும் முறை

**இல் இறப்பான்கண், பகை பாவம் அச்சம் பழி என நான்கும் இகவாவாம்**

## குறள் சாரம் 


## பரிமேலழகர் உரை

**இல் இறப்பான்கண்** -  
பிறன் இல்லாள்கண்  
நெறிகடந்து செல்வானிடத்து,  

**பகை பாவம் அச்சம் பழி என நான்கும் இகவாவாம்** -  
* பகையும்,  
* பாவமும்,  
* அச்சமும்,  
* குடிப்பழியும் என்னும் இந்நான்கு குற்றமும் ஒருகாலும் நீங்காவாம்.

## பரிமேலழகர் உரைகுறிப்பு   

எனவே, இருமையும் இழத்தல் பெற்றாம்.  
இவை ஆறு பாட்டானும் பிறன் இல் விழைவான்கண் குற்றம் கூறப்பட்டது.  

## பொருட்க்குறிப்பு 

எனவே, இருமையும் இழத்தல் பெற்றாம்.  

இவை ஆறு பாட்டானும் (குறள் 0141 - 0146),  
பிறன் இல் விழைவான்கண் குற்றம் கூறப்பட்டது.   

## இலக்கணக்குறிப்பு  




## குறள் எண் 

பிறனில் விழையாமை - குறள் - 0147  

## குறள் 

**அறன்இயலான் இல்வாழ்வான் என்பான் பிறன்இயலாள்  
பெண்மை நயவா தவன்.** 

## கொண்டு கூட்டும் முறை

**அறன் இயலான் இல்வாழ்வான் என்பான், பிறன் இயலாள் பெண்மை நயவாதவன்**

## குறள் சாரம் 


## பரிமேலழகர் உரை

**அறன் இயலான் இல்வாழ்வான் என்பான்** -  
அறனாகிய இயல்போடு கூடி  
இல்வாழ்வான் என்று சொல்லப்படுவான்,  

**பிறன் இயலாள் பெண்மை நயவாதவன்** -  
பிறனுக்கு உரிமை பூண்டு  
அவனுடைய இயல்பின்கண்ணே நிற்பாளது  
பெண்தன்மையை விரும்பாதவன். 

## பரிமேலழகர் உரைகுறிப்பு   

ஆன் உருபு ஈண்டு உடன் நிகழ்ச்சிக்கண் வந்தது. 
இல்லறஞ் செய்வான் எனப்படுவான் அவனே என்பதாம்.  

## பொருட்க்குறிப்பு 

இல்லறஞ் செய்வான் எனப்படுவான் அவனே என்பதாம். 
## இலக்கணக்குறிப்பு  

ஆன் உருபு ஈண்டு உடன் நிகழ்ச்சிக்கண் வந்தது.  



## குறள் எண் 

பிறனில் விழையாமை - குறள் - 0148  

## குறள் 

**பிறன்மனை நோக்காத பேராண்மை சான்றோர்க்கு  
அறனொன்றோ ஆன்ற ஒழுக்கு.** 

## கொண்டு கூட்டும் முறை

**பிறன் மனை நோக்காத பேர் ஆண்மை, சான்றோர்க்கு அறன் ஒன்றோ ஆன்ற ஒழுக்கு**

## குறள் சாரம் 


## பரிமேலழகர் உரை

**பிறன் மனை நோக்காத பேர் ஆண்மை** -  
பிறன் மனையாளை உட்கொள்ளாத  
பெரிய ஆண்தகைமை,  

**சான்றோர்க்கு அறன் ஒன்றோ ஆன்ற ஒழுக்கு** -  
சால்புடையார்க்கு  
* அறனுமாம்,  
* நிரம்பிய ஒழுக்கமுமாம்.  

## பரிமேலழகர் உரைகுறிப்பு   

புறப் பகைகளை அடக்கும் ஆண்மையுடையார்க்கும், உட்பகை ஆகிய காமம் அடக்குதற்கு அருமையின், அதனை அடக்கிய ஆண்மையைப் பேராண்மை என்றார்.  
ஒன்றோ என்பது எண்ணிடைச் சொல்.  
செய்தற்கு அரிய அறனும் ஒழுக்கமும் இதனைச் செய்யாமையே பயக்கும் என்பதாம்.
## பொருட்க்குறிப்பு 

புறப் பகைகளை அடக்கும் ஆண்மையுடையார்க்கும்,  
உட்பகை ஆகிய காமம் அடக்குதற்கு அருமையின்,  
அதனை அடக்கிய ஆண்மையைப் **பேராண்மை** என்றார்.  

செய்தற்கு அரிய அறனும் ஒழுக்கமும்  
இதனைச் செய்யாமையே பயக்கும் என்பதாம்.  

## இலக்கணக்குறிப்பு  

**ஒன்றோ** என்பது எண்ணிடைச் சொல்.  



## குறள் எண் 

பிறனில் விழையாமை - குறள் - 0149  

## குறள் 

**நலக்குரியார் யாரெனின் நாமநீர் வைப்பின்  
பிறற்குரியாள் தோள்தோயா தார்.** 

## கொண்டு கூட்டும் முறை

**நாம நீர் வைப்பின் நலக்கு உரியார் யார் எனின், பிறர்க்கு உரியாள் தோள் தோயாதார்**  

## குறள் சாரம் 


## பரிமேலழகர் உரை

**நாம நீர் வைப்பின்** - அச்சம் தரும் கடலால் சூழப்பட்ட உலகத்து  

**நலக்கு உரியார் யார் எனின்** - எல்லா நன்மைகளும் எய்துதற்கு உரியார் யார் எனின்,  

**பிறர்க்கு உரியாள் தோள் தோயாதார்** - பிறனொருவனுக்கு உரிமை ஆகியாளுடைய தோளைச் சேராதார்.  

## பரிமேலழகர் உரைகுறிப்பு   

அகலம், ஆழம், பொருளுடைமை முதலியவற்றான் அளவிடப்படாமையின், நாமநீர் என்றார்.  
நலத்திற்கு என்பது நலக்கு எனக் குறைந்து நின்றது.  
உரிச்சொல் ஈறு திரிந்து நின்றது.  
இருமையினும் நன்மை எய்துவர் என்பதாம்.  

## பொருட்க்குறிப்பு 

* அகலம்,  
* ஆழம்,  
* பொருளுடைமை முதலியவற்றான் அளவிடப்படாமையின், **நாமநீர்** என்றார்.  
இருமையினும் நன்மை எய்துவர் என்பதாம்.  

## இலக்கணக்குறிப்பு  

நலத்திற்கு என்பது **நலக்கு** எனக் குறைந்து நின்றது.  
உரிச்சொல் **(நாம)** ஈறு திரிந்து நின்றது.  



## குறள் எண் 

பிறனில் விழையாமை - குறள் - 0150  

## குறள் 

**அறன்வரையான் அல்ல செயினும் பிறன்வரையாள்  
பெண்மை நயவாமை நன்று.** 

## கொண்டு கூட்டும் முறை

**அறன் வரையான் அல்ல செயினும், பிறன் வரையாள் பெண்மை நயவாமை நன்று**

## குறள் சாரம் 


## பரிமேலழகர் உரை

**அறன் வரையான் அல்ல செயினும்** -  
ஒருவன்  
அறத்தைத் தனக்குரித்தாகச் செய்யாது பாவங்களைச் செய்யுமாயினும்,  

**பிறன் வரையாள் பெண்மை நயவாமை நன்று** -  
அவனுக்குப்  
பிறன் எல்லைக்கண் நிற்பாளது பெண்மையை விரும்பாமை உண்டாயின்,  
அது நன்று.  

## பரிமேலழகர் உரைகுறிப்பு   

இக்குணமே மேற்பட்டுத் தோன்றும் என்பதாம்.  
இவை நான்கு பாட்டானும் பிறன் இல் விழையாதான்கண் குணம் கூறப்பட்டது.  

## பொருட்க்குறிப்பு 

இக்குணமே மேற்பட்டுத் தோன்றும் என்பதாம்.  

இவை நான்கு பாட்டானும் (குறள் 0147 - 0150),  
பிறன் இல் விழையாதான்கண் குணம் கூறப்பட்டது.   

## இலக்கணக்குறிப்பு  





## அதிகாரம் எண்

பொறையுடைமை - பாயிரம் - 016

## உரை

அஃதாவது _(பொறையுடைமையாவது)_,  
*  காரணம் பற்றியாதல்,  
*  மடைமையானாதல்  
ஒருவன் தமக்கு மிகைசெய்தவழித்  
தாமும் அதனை  
அவன்கண் செய்யாது பொறுத்தலை உடையராதல்.  

நெறியின் நீங்கிய செய்தாரையும்  
பொறுக்க வேண்டும் என்றற்கு,  
இது "பிறன்இல் விழையாமையின்" பின் வைக்கப்பட்டது.
	



## குறள் எண் 

பொறையுடைமை - குறள் - 0151  

## குறள் 

**அகழ்வாரைத் தாங்கும் நிலம்போலத் தம்மை  
இகழ்வார்ப் பொறுத்தல் தலை.**

## கொண்டு கூட்டும் முறை

**அகழ்வாரைத் தாங்கும் நிலம் போலத் தம்மை இகழ்வார்ப் பொறுத்தல் தலை** 

## குறள் சாரம் 


## பரிமேலழகர் உரை

**அகழ்வாரைத் தாங்கும் நிலம் போல** - தன்னை அகழ்வாரை வீழாமல் தாங்கும் நிலம் போல  

**தம்மை இகழ்வார்ப் பொறுத்தல் தலை** - தம்மை அவமதிப்பாரைப் பொறுத்தல் தலையாய அறம்.

## பரிமேலழகர் உரைகுறிப்பு   

இகழ்தல் மிகையாயின செய்தலும் சொல்லுதலும்.  

## பொருட்க்குறிப்பு 

**இகழ்தல்** - மிகையாயின செய்தலும், சொல்லுதலும்.   

## இலக்கணக்குறிப்பு  




## குறள் எண் 

பொறையுடைமை - குறள் - 0152  

## குறள் 

**பொறுத்தல் இறப்பினை என்றும் அதனை  
மறத்தல் அதனினு நன்று.** 

## கொண்டு கூட்டும் முறை

**என்றும் இறப்பினைப் பொறுத்தல் அதனை மறத்தல் அதனினும் நன்று**

## குறள் சாரம் 


## பரிமேலழகர் உரை

**என்றும் இறப்பினைப் பொறுத்தல்** -  
பொறை நன்றாகலால்,  
தாம் ஒறுத்தற்கு இயன்ற காலத்தும் பிறர் செய்த மிகையைப் பொறுக்க  

**அதனை மறத்தல் அதனினும் நன்று** -  
அதனை உட்கொள்ளாது  
அப்பொழுதே மறத்தல் பெறின், அப்பொறையினும் நன்று.  

## பரிமேலழகர் உரைகுறிப்பு   

மிகை என்றது மேற்சொல்லிய இரண்டினையும்.  
பொறுக்குங்காலும் உட்கொள்ளப்படுதலின், மறத்தலை அதனினும் நன்று என்றார்.   

## பொருட்க்குறிப்பு 

**மிகை** என்றது மேற்சொல்லிய இரண்டினையும்.  

பொறுக்குங்காலும் உட்கொள்ளப்படுதலின்,  
**மறத்தலை அதனினும் நன்று** என்றார்.  

## இலக்கணக்குறிப்பு  




## குறள் எண் 

பொறையுடைமை - குறள் - 0153  

## குறள் 

**இன்மையுள் இன்மை விருந்தொரால் வன்மையுள்  
வன்மை மடவார்ப் பொறை.** 

## கொண்டு கூட்டும் முறை

**இன்மையுள் இன்மை விருந்து ஒரால் வன்மையுள் வன்மை மடவார்ப் பொறை**

## குறள் சாரம் 


## பரிமேலழகர் உரை

**இன்மையுள் இன்மை விருந்து ஒரால்** -  
ஒருவனுக்கு வறுமையுள் வைத்து வறுமையாவது  
விருந்தினரை ஏற்றுக் கொள்ளாது நீக்குதல்  

**வன்மையுள் வன்மை மடவார்ப் பொறை** -  
அதுபோல வன்மையுள் வைத்து வன்மையாவது  
அறிவின்மையான் மிகை செய்தாரைப் பொறுத்தல். 

## பரிமேலழகர் உரைகுறிப்பு   

இஃது எடுத்துக்காட்டு உவமை.  
அறன் அல்லாத விருந்து ஒரால் பொருளுடைமை ஆகாதவாறுபோல, மடவார்ப் பொறையும் மென்மையாகாதே வன்மையாம் என்பது கருத்து.  

## பொருட்க்குறிப்பு 

அறன் அல்லாத **விருந்து ஒரால்** பொருளுடைமை ஆகாதவாறுபோல,  
**மடவார்ப் பொறையும்** மென்மையாகாதே வன்மையாம் என்பது கருத்து.  

## இலக்கணக்குறிப்பு  

இஃது எடுத்துக்காட்டு உவமை.  



## குறள் எண் 

பொறையுடைமை - குறள் - 0154  

## குறள் 

**நிறையுடைமை நீங்காமை வேண்டின் பொறையுடைமை  
போற்றி ஒழுகப் படும்.** 

## கொண்டு கூட்டும் முறை

**நிறை உடைமை நீங்காமை வேண்டின், பொறை உடைமை போற்றி ஒழுக்கப்படும்**

## குறள் சாரம் 


## பரிமேலழகர் உரை

**நிறை உடைமை நீங்காமை வேண்டின்** - ஒருவன் சால்புடைமை தன்கண் நின்று நீங்காமை வேண்டுவானாயின்  

**பொறை உடைமை போற்றி ஒழுக்கப்படும்** - அவனால் பொறை உடைமை தன்கண் அழியாமல் காத்து ஒழுகப்படும்.  

## பரிமேலழகர் உரைகுறிப்பு   

பொறை உடையாற்க்கு அல்லது சால்பு இல்லை என்பதாயிற்று.  
இவை நான்கு பாட்டானும் பொறை உடைமையது சிறப்புக் கூறப்பட்டது.  

## பொருட்க்குறிப்பு 

பொறை உடையாற்க்கு அல்லது சால்பு இல்லை என்பதாயிற்று.  

இவை நான்கு பாட்டானும் (குறள் 0151 - 0154),  
பொறை உடைமையது சிறப்புக் கூறப்பட்டது.  

## இலக்கணக்குறிப்பு  




## குறள் எண் 

பொறையுடைமை - குறள் - 0155  

## குறள் 

**ஒறுத்தாரை ஒன்றாக வையாரே வைப்பர்  
பொறுத்தாரைப் பொன்போற் பொதிந்து.** 

## கொண்டு கூட்டும் முறை

**ஒறுத்தாரை ஒன்றாக வையார், பொறுத்தாரைப் பொன்போல் பொதிந்து வைப்பர்**

## குறள் சாரம் 


## பரிமேலழகர் உரை

**ஒறுத்தாரை ஒன்றாக வையார்** -  
பிறன் தமக்குத் தீங்கு செய்தவழிப் பொறாது  
அவனை ஒறுத்தாரை  
அறிவுடையார் ஒரு பொருளாக மனத்துக் கொள்ளார்  

**பொறுத்தாரைப் பொன்போல் பொதிந்து வைப்பர்** -  
அதனைப் பொறுத்தாரைப்  
பொன்போற் பொதிந்து கொள்வர்.

## பரிமேலழகர் உரைகுறிப்பு   

ஒறுத்தவர் தாமும் அத் தீங்கு செய்தவனோடு ஒத்தலின், ஒன்றாகவையார் என்றார்.  
பொதிந்து வைத்தல், சால்புடைமை பற்றி இடைவிடாது நினைத்தல்.   

## பொருட்க்குறிப்பு 

ஒறுத்தவர் தாமும் அத் தீங்கு செய்தவனோடு ஒத்தலின், **ஒன்றாகவையார்** என்றார். 

**பொதிந்து வைத்தல்**, சால்புடைமை பற்றி இடைவிடாது நினைத்தல்.    

## இலக்கணக்குறிப்பு  




## குறள் எண் 

பொறையுடைமை - குறள் - 0156  

## குறள் 

**ஒறுத்தார்க்கு ஒருநாளை இன்பம் பொறுத்தார்க்குப்  
பொன்றுந் துணையும் புகழ்.** 

## கொண்டு கூட்டும் முறை

**ஒறுத்தார்க்கு ஒருநாளை இன்பம், பொறுத்தார்க்குப் பொன்றும் துணையும் புகழ்**  

## குறள் சாரம் 


## பரிமேலழகர் உரை

**ஒறுத்தார்க்கு ஒருநாளை இன்பம்** -  
தமக்குத் தீங்கு செய்தவனை ஒறுத்தார்க்கு  
உண்டாவது அவ்வொரு நாளை இன்பமே  

**பொறுத்தார்க்குப் பொன்றும் துணையும் புகழ்** - அதனைப் பொறுத்தார்க்கு உலகம் அழியுமளவும் புகழ் உண்டாம்.   

## பரிமேலழகர் உரைகுறிப்பு   

 ஒருநாளை இன்பம் அந்நாள் ஒன்றினும் கருதியது முடித்தேம் எனத் தருக்கியிருக்கும் பொய்யின்பம்.  
 ஆதாரமாகிய உலகம் பொன்றப் புகழும் பொன்றும் ஆகலின், ஏற்புடைய உலகு என்னும் சொல் வருவித்து உரைக்கப்பட்டது.
## பொருட்க்குறிப்பு 

**ஒருநாளை இன்பம்** - அந்நாள் ஒன்றினும் கருதியது முடித்தேம் எனத் தருக்கியிருக்கும் பொய்யின்பம். 

## இலக்கணக்குறிப்பு  

ஆதாரமாகிய உலகம் பொன்றப்,  
புகழும் பொன்றும் ஆகலின்,  
ஏற்புடைய **உலகு** என்னும் சொல் வருவித்து உரைக்கப்பட்டது.  



## குறள் எண் 

பொறையுடைமை - குறள் - 0157  

## குறள் 

**திறனல்ல தற்பிறர் செய்யினும் நோநொந்து  
அறனல்ல செய்யாமை நன்று.** 

## கொண்டு கூட்டும் முறை

**திறன் அல்ல தற் பிறர் செய்யினும், நோநொந்து அறன் அல்ல செய்யாமை நன்று**

## குறள் சாரம் 


## பரிமேலழகர் உரை

**திறன் அல்ல தற் பிறர் செய்யினும்** -  
செய்யத்தகாத கொடியவற்றைத்  
தன்கண் பிறர் செய்தாராயினும்  

**நோநொந்து அறன் அல்ல செய்யாமை நன்று** -  
அவர்க்கு அதனால் வரும்துன்பத்திற்கு நொந்து,  
தான் அறனல்லாத செயல்களைச் செய்யாதிருத்தல் ஒருவனுக்கு நன்று.  
    

## பரிமேலழகர் உரைகுறிப்பு   

உம்மை சிறப்பு உம்மை.  
துன்பத்திற்கு நோதலாவது "உம்மை - எரிவாய் நிரயத்து வீழ்வர்கொல்" ( நாலடியார். 58) என்று பரிதல்.  

## பொருட்க்குறிப்பு 

**துன்பத்திற்கு நோதலாவது** - _**உம்மை - எரிவாய் நிரயத்து வீழ்வர்கொல் ( நாலடியார். 58)**_ என்று பரிதல்.  

## இலக்கணக்குறிப்பு  

உம்மை சிறப்பு உம்மை.    



## குறள் எண் 

பொறையுடைமை - குறள் - 0158  

## குறள் 

**மிகுதியான் மிக்கவை செய்தாரைத் தாம்தம்  
தகுதியான் வென்று விடல்.** 

## கொண்டு கூட்டும் முறை

**மிகுதியான் மிக்கவை செய்தாரை, தாம் தம் தகுதியான் வென்றுவிடல்**

## குறள் சாரம் 


## பரிமேலழகர் உரை

**மிகுதியான் மிக்கவை செய்தாரை** - மனச்செருக்கால் தங்கண் தீயவற்றைச் செய்தாரை  

**தாம் தம் தகுதியான் வென்றுவிடல்** - தாம் தம்முடைய பொறையான் வென்றுவிடுக. 

## பரிமேலழகர் உரைகுறிப்பு   

தாமும் அவர்கண் தீயவற்றைச் செய்து தோலாது, பொறையான் அவரின் மேம்பட்டு வெல்க என்பதாம்.  
இவை நான்கு பாட்டானும் பிறர் செய்தன பொறுத்தல் சொல்லப்பட்டது.   

## பொருட்க்குறிப்பு 

தாமும் அவர்கண் தீயவற்றைச் செய்து தோலாது,  
பொறையான் அவரின் மேம்பட்டு வெல்க என்பதாம்.  

இவை நான்கு பாட்டானும் (குறள் 0155 - 0158),  
பிறர் செய்தன பொறுத்தல் சொல்லப்பட்டது.   

## இலக்கணக்குறிப்பு  




## குறள் எண் 

பொறையுடைமை - குறள் - 0159  

## குறள் 

**துறந்தாரின் தூய்மை உடையர் இறந்தார்வாய்  
இன்னாச்சொல் நோற்கிற் பவர்.** 

## கொண்டு கூட்டும் முறை

**துறந்தாரின் தூய்மை உடையர், இறந்தார் வாய் இன்னாச் சொல் நோற்கிற்பவர்**

## குறள் சாரம் 


## பரிமேலழகர் உரை

**துறந்தாரின் தூய்மை உடையர்** -  
இல்வாழ்க்கைக்கண் நின்றேயும்  
துறந்தார் போலத் தூய்மையுடையார்  

**இறந்தார் வாய் இன்னாச் சொல் நோற்கிற்பவர்** -  
நெறியைக் கடந்தார் வாய்  
இன்னாச் சொல்லைப் பொறுப்பவர்.  

## பரிமேலழகர் உரைகுறிப்பு   

தூய்மை மனம் மாசு இன்மை.  
வாய் என வேண்டாது கூறினார், தீய சொற்கள் பயின்றது எனத் தாம் வேண்டியதன் இழிவு முடித்தற்கு.  

## பொருட்க்குறிப்பு 

**தூய்மை** - மனம் மாசு இன்மை.  
**வாய்** என வேண்டாது கூறினார்,  
தீய சொற்கள் பயின்றது எனத் தாம் வேண்டியதன் இழிவு முடித்தற்கு.  

## இலக்கணக்குறிப்பு  




## குறள் எண் 

பொறையுடைமை - குறள் - 0160  

## குறள் 

**உண்ணாது நோற்பார் பெரியர் பிறர்சொல்லும்  
இன்னாச்சொல் நோற்பாரின் பின்.** 

## கொண்டு கூட்டும் முறை

**உண்ணாது நோற்பார் பெரியர், பிறர் சொல்லும் இன்னாச்சொல் நோற்பாரின் பின்**  

## குறள் சாரம் 


## பரிமேலழகர் உரை

**உண்ணாது நோற்பார் பெரியர்** -  
விரதங்களான் ஊணைத்தவிர்ந்து  
உற்ற நோயைப் பொறுப்பார் எல்லாரினும் பெரியர்  

**பிறர் சொல்லும் இன்னாச்சொல் நோற்பாரின் பின்** -  
அவர் பெரியராவது,  
தம்மைப் பிறர் சொல்லும் இன்னாத சொல்லைப் பொறுப்பாரின் பின். 

## பரிமேலழகர் உரைகுறிப்பு   

பிறர்  அறிவிலாதார்.  
நோலாமைக்கு ஏது ஆகிய இருவகைப் பற்றொடு நின்றே நோற்றலின், இன்னாச் சொல் நோற்பாரின் பின் என்றார்.  
இவை இரண்டு பாட்டானும் பிறர் மிகைக்கச் சொல்லியன பொறுத்தல் கூறப்பட்டது. 
## பொருட்க்குறிப்பு 

**பிறர்** -  அறிவிலாதார்.  

நோலாமைக்கு ஏது ஆகிய இருவகைப் பற்றொடு நின்றே நோற்றலின்,  
**இன்னாச் சொல் நோற்பாரின் பின்** என்றார்.  

இவை இரண்டு பாட்டானும் (குறள் 0159 - 0160),  
பிறர் மிகைக்கச் சொல்லியன பொறுத்தல் கூறப்பட்டது.  

## இலக்கணக்குறிப்பு  





## அதிகாரம் எண்

அழுக்காறாமை - பாயிரம் - 017

## உரை

இதனுள் 'அழுக்காறு' என்பது ஒருசொல்.

அதற்குப் பொருள் மேலே (குறள் - 35 :_பிறர் ஆக்கம் பொறாமை_) உரைத்தாம்.  

அச்சொல் பின் அழுக்காற்றைச் செய்யாமை என்னும் பொருள்பட  
* எதிர்மறை ஆகாரமும்  
* மகர ஐகார விகுதியும் பெற்று அழுக்காறாமை என நின்றது.  

இப்பொறாமையும், பொறைக்கு மறுதலை ஆகலின்,  
இதனை விலக்குதற்கு   
இது பொறை உடைமையின் பின் வைக்கப்பட்டது




## குறள் எண் 

அழுக்காறாமை - குறள் - 0161  

## குறள் 

**ஒழுக்காறாக் கொள்க ஒருவன்தன் நெஞ்சத்து  
அழுக்காறு இலாத இயல்பு.** 

## கொண்டு கூட்டும் முறை

**ஒருவன் தன் நெஞ்சத்து அழுக்காறு இலாத இயல்பு ஒழுக்காறாக் கொள்க**  

## குறள் சாரம் 


## பரிமேலழகர் உரை

**ஒருவன் தன் நெஞ்சத்து அழுக்காறு இலாத இயல்பு** -  
ஒருவன் தன் நெஞ்சத்தின்கண்  
அழுக்காறு என்னும் குற்றம் இல்லாத இயல்பினை  

**ஒழுக்காறாக் கொள்க** - தனக்கு ஓதிய ஒழுக்க நெறியாகக் கொள்க.  

## பரிமேலழகர் உரைகுறிப்பு   

இயல்பு - அறிவோடு கூடிய தன்மை.  
அத்தன்மையும் நன்மை பயத்தலின், ஒழுக்க நெறி போல உயிரினும் ஓம்புக என்பதாம்.  

## பொருட்க்குறிப்பு 

**இயல்பு** - அறிவோடு கூடிய தன்மை. 

அத்தன்மையும் நன்மை பயத்தலின்,  
ஒழுக்க நெறி போல உயிரினும் ஓம்புக என்பதாம்.   

## இலக்கணக்குறிப்பு  




## குறள் எண் 

அழுக்காறாமை - குறள் - 0162  

## குறள் 

**விழுப்பேற்றின் அஃதொப்பது இல்லையார் மாட்டும்  
அழுக்காற்றின் அன்மை பெறின்.** 

## கொண்டு கூட்டும் முறை

**யார் மாட்டும் அழுக்காற்றின் அன்மை பெறின், விழுப்பேற்றின் அஃது ஒப்பது இல்லை**  

## குறள் சாரம் 


## பரிமேலழகர் உரை

**யார் மாட்டும் அழுக்காற்றின் அன்மை பெறின்** - யாவர் மாட்டும் அழுக்காற்றினின்று நீங்குதலை ஒருவன் பெறுமாயின்  

**விழுப்பேற்றின் அஃது ஒப்பது இல்லை** -  
மற்று அவன் பெறும் சீரிய பேறுகளுள்  
அப்பேற்றினை ஒப்பது இல்லை.  

## பரிமேலழகர் உரைகுறிப்பு   

அழுக்காறு பகைவர் மாட்டும் ஒழிதற்பாற்று என்பார், யார் மாட்டும் என்றார்.  
அன்மை - வேறாதல்.  
இவை இரண்டு பாட்டானும் அழுக்காறு இன்மையது குணம் கூறப்பட்டது.  

## பொருட்க்குறிப்பு 

அழுக்காறு பகைவர் மாட்டும் ஒழிதற்பாற்று என்பார்,  
**யார் மாட்டும்** என்றார்.  

**அன்மை** - வேறாதல்.  

இவை இரண்டு பாட்டானும் (குறள் 0161 - 0162),  
அழுக்காறு இன்மையது குணம் கூறப்பட்டது.   

## இலக்கணக்குறிப்பு  




## குறள் எண் 

அழுக்காறாமை - குறள் - 0163  

## குறள் 

**அறனாக்கம் வேண்டாதான் என்பான் பிறனாக்கம்  
பேணாது அழுக்கறுப் பான்.** 

## கொண்டு கூட்டும் முறை

**அறன் ஆக்கம் வேண்டாதான் என்பான், பிறன் ஆக்கம் பேணாது அழுக்கறுப்பான்**

## குறள் சாரம் 


## பரிமேலழகர் உரை

**அறன் ஆக்கம் வேண்டாதான் என்பான்** -  
* மறுமைக்கும்  
* இம்மைக்கும்  
அறமும் செல்வமும் ஆகிய உறுப்புக்களைத்  
தனக்கு வேண்டாதான் என்று சொல்லப்படுவான்  

**பிறன் ஆக்கம் பேணாது அழுக்கறுப்பான்** -  
பிறன் செல்வம் கண்டவழி அதற்கு உதவாது  
அழுக்காற்றைச் செய்வான்.

## பரிமேலழகர் உரைகுறிப்பு   

அழுக்கறுத்தல் எனினும் அழுக்காறு எனினும் ஒக்கும்.  
அழுக்காறு செய்யின் தனக்கே ஏதமாம் என்பதாகும்.  

## பொருட்க்குறிப்பு 

* **அழுக்கறுத்தல்** எனினும்  
* **அழுக்காறு** எனினும் ஒக்கும். 

அழுக்காறு செய்யின் தனக்கே ஏதமாம் என்பதாகும்.  

## இலக்கணக்குறிப்பு  




## குறள் எண் 

அழுக்காறாமை - குறள் - 0164  

## குறள் 

**அழுக்காற்றின் அல்லவை செய்யார் இழுக்காற்றின்  
ஏதம் படுபாக்கு அறிந்து.** 

## கொண்டு கூட்டும் முறை

**அழுக்காற்றின் அல்லவை செய்யார், இழுக்கு ஆற்றின் ஏதம் படுபாக்கு அறிந்து**

## குறள் சாரம் 


## பரிமேலழகர் உரை

**அழுக்காற்றின் அல்லவை செய்யார்** -  
அழுக்காறு ஏதுவாக  
அறனல்லவற்றைச் செய்யார் அறிவுடையார்  

**இழுக்கு ஆற்றின் ஏதம் படுபாக்கு அறிந்து** -  
அத்தீநெறியால்  
தமக்கு இருமையினும் துன்பம் வருதலை அறிந்து.

## பரிமேலழகர் உரைகுறிப்பு   

அறன் அல்லவையாவன செல்வம், கல்வி, முதலியன உடையார்கண் தீங்கு நினைத்தலும், சொல்லுதலும், செய்தலுமாம்.   

## பொருட்க்குறிப்பு  

**அறன் அல்லவையாவன** -  
செல்வம், கல்வி, முதலியன உடையார்கண்  
* தீங்கு நினைத்தலும்,  
* சொல்லுதலும்,  
* செய்தலுமாம்.  

## இலக்கணக்குறிப்பு  




## குறள் எண் 

அழுக்காறாமை - குறள் - 0165  

## குறள் 

**அழுக்காறு உடையார்க்கு அதுசாலும் ஒன்னார்  
வழுக்கியும் கேடுஈன் பது.** 

## கொண்டு கூட்டும் முறை

**ஒன்னார் வழுக்கியும் கேடு ஈன்பது, அழுக்காறு உடையார்க்கு அது சாலும்**  

## குறள் சாரம் 


## பரிமேலழகர் உரை

**ஒன்னார் வழுக்கியும் கேடு ஈன்பது** - அழுக்காறு பகைவரை ஒழிந்தும் கேடு பயப்பதொன்று ஆகலின்  

**அழுக்காறு உடையார்க்கு அது சாலும்** -  
அவ்வழுக்காறு உடையார்க்குப் பகைவர் வேண்டா,  
கேடு பயப்பதற்கு அதுதானே அமையும். 

## பரிமேலழகர் உரைகுறிப்பு   

அதுவே என்னும் பிரிநிலை ஏகாரம் விகாரத்தால் தொக்கது.  

## பொருட்க்குறிப்பு 


## இலக்கணக்குறிப்பு  

**அதுவே** என்னும் பிரிநிலை ஏகாரம் விகாரத்தால் தொக்கது.  



## குறள் எண் 

அழுக்காறாமை - குறள் - 0166  

## குறள் 

**கொடுப்பது அழுக்கறுப்பான் சுற்றம் உடுப்பதூஉம்  
உண்பதூஉம் இன்றிக் கெடும்.** 

## கொண்டு கூட்டும் முறை

**கொடுப்பது அழுக்கறுப்பான் சுற்றம், உடுப்பதும் உண்பதும் இன்றிக் கெடும்**

## குறள் சாரம் 


## பரிமேலழகர் உரை

**கொடுப்பது அழுக்கறுப்பான் சுற்றம்** -  
ஒருவன் பிறர்க்குக் கொடுப்பதன்கண்  
அழுக்காற்றைச் செய்வானது சுற்றம்  

**உடுப்பதும் உண்பதும் இன்றிக் கெடும்** -  
* உடுக்கப்படுவதும்  
* உண்ணப்படுவதும் இன்றிக் கெடும்.  

## பரிமேலழகர் உரைகுறிப்பு   

கொடுப்பதன்கண் அழுக்கறுத்தலாவது, கொடுக்கப்படும் பொருள்களைப் பற்றிப் பொறாமை செய்தல்.  
சுற்றம் கெடும் எனவே, அவன் கேடு சொல்லாமையே பெறப்பட்டது.  
பிறர் பேறு பொறாமை தன் பேற்றையே அன்றித் தன் சுற்றத்தின் பேற்றையும் இழப்பிக்கும் என்பதாம்.  

## பொருட்க்குறிப்பு 

**கொடுப்பதன்கண் அழுக்கறுத்தலாவது**,  
கொடுக்கப்படும் பொருள்களைப் பற்றிப் பொறாமை செய்தல்.  

**சுற்றம் கெடும்** எனவே,  
அவன் கேடு சொல்லாமையே பெறப்பட்டது.  

பிறர் பேறு பொறாமை  
தன் பேற்றையே அன்றித்  
தன் சுற்றத்தின் பேற்றையும் இழப்பிக்கும் என்பதாம்.  

## இலக்கணக்குறிப்பு  




## குறள் எண் 

அழுக்காறாமை - குறள் - 0167  

## குறள் 

**அவ்வித்து அழுக்காறு உடையானைச் செய்யவள்  
தவ்வையைக் காட்டி விடும்.**  

## கொண்டு கூட்டும் முறை

**அழுக்காறு உடையானை, செய்யவள் அவ்வித்துத் தவ்வையைக் காட்டிவிடும்** 

## குறள் சாரம் 


## பரிமேலழகர் உரை

**அழுக்காறு உடையானை** - பிறர் ஆக்கம் கண்டவழிப் பொறாமையுடையானை  

**செய்யவள் அவ்வித்துத் தவ்வையைக் காட்டிவிடும்** -  
திருமகள் தானும் பொறாது,  
தன் தவ்வைக்குக் காட்டி நீங்கும்.   

## பரிமேலழகர் உரைகுறிப்பு   

தவ்வை மூத்தவள்.  
தவ்வையைக் காட்டி என்பது அறிவுடை அந்தணன் அவளைக் காட்டென்றானே (கலித்தொகை . மருதம். 72)  என்பது போல உருபு மயக்கம்.  
மனத்தைக் கொடுவித்துஅழுக்காறுடையன் ஆயினானை என்று உரைப்பாரும் உளர்.  

## பொருட்க்குறிப்பு 

**தவ்வை** மூத்தவள்.  

மனத்தைக் கொடுவித்துஅழுக்காறுடையன் ஆயினானை  
என்று உரைப்பாரும் உளர்.  

## இலக்கணக்குறிப்பு  

**தவ்வையைக் காட்டி** என்பது  
_**அறிவுடை அந்தணன் அவளைக் காட்டென்றானே (கலித்தொகை . மருதம். 72)**_ என்பது போல உருபு மயக்கம்.  



## குறள் எண் 

அழுக்காறாமை - குறள் - 0168  

## குறள் 

**அழுக்காறு எனஒரு பாவி திருச்செற்றுத்,  
தீயுழி உய்த்துவிடும்.** 

## கொண்டு கூட்டும் முறை

**அழுக்காறு என ஒரு பாவி, திருச்செற்றுத் தீயுழி உய்த்துவிடும்**  

## குறள் சாரம் 


## பரிமேலழகர் உரை

**அழுக்காறு என ஒரு பாவி** - அழுக்காறு என்று சொல்லப்பட்ட ஒப்பில்லாத பாவி  

**திருச்செற்றுத் தீயுழி உய்த்துவிடும்** -  
தன்னை உடையானை  
* இம்மைக்கண் செல்வத்தைக் கெடுத்து,  
* மறுமைக்கண் நரகத்தில் செலுத்திவிடும்.  
  

## பரிமேலழகர் உரைகுறிப்பு   

பண்பிற்குப் பண்பி இல்லையேனும், தன்னை ஆக்கினானை இருமையுங்கெடுத்தற் கொடுமை பற்றி, அழுக்காற்றினைப் பாவி என்றார், கொடியானைப் பாவி என்னும் வழக்கு உண்மையின்.  
இவை ஆறு பாட்டானும் அழுக்காறு உடைமையது குற்றம் கூறப்பட்டது.  

## பொருட்க்குறிப்பு 

பண்பிற்குப் பண்பி இல்லையேனும்,  
தன்னை ஆக்கினானை இருமையுங்கெடுத்தற் கொடுமை பற்றி,  
அழுக்காற்றினைப் **பாவி** என்றார்,  
கொடியானைப் பாவி என்னும் வழக்கு உண்மையின். 

இவை ஆறு பாட்டானும் (குறள் 0163 - 0168),  
அழுக்காறு உடைமையது குற்றம் கூறப்பட்டது.  

## இலக்கணக்குறிப்பு  




## குறள் எண் 

அழுக்காறாமை - குறள் - 0169  

## குறள் 

**அவ்விய நெஞ்சத்தான் ஆக்கமும் செவ்வியான்  
கேடும் நினைக்கப் படும்.** 

## கொண்டு கூட்டும் முறை

**அவ்விய நெஞ்சத்தான் ஆக்கமும் செவ்வியான் கேடும் நினைக்கப்படும்**

## குறள் சாரம் 


## பரிமேலழகர் உரை

**அவ்விய நெஞ்சத்தான் ஆக்கமும்** - கோட்டத்தினைப் பொருந்திய மனத்தை உடையவனது ஆக்கமும்,  

**செவ்வியான் கேடும் நினைக்கப்படும்** -  
ஏனைச் செம்மையுடையவனது கேடும் உளவாயின்,  
அவை ஆராயப்படும்.  

## பரிமேலழகர் உரைகுறிப்பு   

கோட்டம் ஈண்டு அழுக்காறு.  
உளவாயின் என்பது எஞ்சி நின்றது.  
ஆக்கக் கேடுகள் கோட்டமும் செம்மையும் ஏதுவாக வருதல் கூடாமையின், அறிவுடையரால், 'இதற்கு ஏது ஆகிய பழவினை யாது?' என்று ஆராயப்படுதலின்' 'நினைக்கப்படும்' என்றார்.  
"இம்மைச் செய்தன யான் அறி நல்வினை;  
உம்மைப் பயன்கொல்ஒருதனி உழந்துஇத்  
திருத்தகு மாமணிக்கொழுந்துடன் போந்தது" (சிலப்பதிகாரம் . 15: 91-93) என நினைக்கப்பட்டவாறு அறிக.
## பொருட்க்குறிப்பு 

**கோட்டம்** ஈண்டு அழுக்காறு.  

**உளவாயின்** என்பது எஞ்சி நின்றது.  

ஆக்கக் கேடுகள்  
* கோட்டமும்  
* செம்மையும் ஏதுவாக வருதல் கூடாமையின்,  
அறிவுடையரால்,  
இதற்கு ஏது ஆகிய பழவினை யாது? என்று ஆராயப்படுதலின்,  
**நினைக்கப்படும்** என்றார்.  

_**"இம்மைச் செய்தன யான் அறி நல்வினை;  
உம்மைப் பயன்கொல்ஒருதனி உழந்துஇத்  
திருத்தகு மாமணிக்கொழுந்துடன் போந்தது" (சிலப்பதிகாரம் . 15: 91-93)**_ என நினைக்கப்பட்டவாறு அறிக.  

## இலக்கணக்குறிப்பு  




## குறள் எண் 

அழுக்காறாமை - குறள் - 0170  

## குறள் 

**அழுக்கற்று அகன்றாரும் இல்லை அஃதில்லார்  
பெருக்கத்தில் தீர்ந்தாரும் இல்.** 

## கொண்டு கூட்டும் முறை

**அழுக்கற்று அகன்றாரும் இல்லை, அஃது இல்லார் பெருக்கத்தின் தீர்ந்தாரும் இல்**  

## குறள் சாரம் 


## பரிமேலழகர் உரை

**அழுக்கற்று அகன்றாரும் இல்லை** - அழுக்காற்றைச் செய்து பெரியராயினாரும் இல்லை  

**அஃது இல்லார் பெருக்கத்தின் தீர்ந்தாரும் இல்** - அச் செயல் இலாதார் பெருக்கத்தின் நீங்கினாரும் இல்லை.  
  

## பரிமேலழகர் உரைகுறிப்பு   

இவை இரண்டு பாட்டானும் கேடும் ஆக்கமும் வருவதற்கு ஏது ஒருங்கு கூறப்பட்டது.  

## பொருட்க்குறிப்பு 


இவை இரண்டு பாட்டானும் (குறள் 0169 - 0170),  
கேடும் ஆக்கமும் வருவதற்கு ஏது ஒருங்கு கூறப்பட்டது.  

## இலக்கணக்குறிப்பு  





## அதிகாரம் எண்

வெஃகாமை - பாயிரம் - 018

## உரை

அஃதாவது _( வெஃகாமையாவது )_,  
பிறர்க்குரிய பொருளை வெளவக்கருதாமை.  

பிறர் உடைமை கண்டவழிப் பொறாமையே அன்றி,  
அதனைத் தான் வெளவக்கருதுதலும் குற்றம் என்றற்கு,  
இஃது அழுக்காறாமையின் பின் வைக்கப்பட்டது.




## குறள் எண் 

வெஃகாமை - குறள் - 0171  

## குறள் 

**நடுவின்றி நன்பொருள் வெஃகிற் குடிபொன்றிக்  
குற்றமு மாங்கே தரும்.** 

## கொண்டு கூட்டும் முறை

**நடுவு இன்றி நன்பொருள் வெஃகின், குடி பொன்றிக் குற்றமும் ஆங்கே தரும்**

## குறள் சாரம் 


## பரிமேலழகர் உரை

**நடுவு இன்றி நன்பொருள் வெஃகின்** -   
பிறர்க்கு உரியன கோடல் நமக்கு அறன் அன்று என்னும் நடுவு நிலைமை இன்றி,  
அவர் நன்பொருளை ஒருவன் வெஃகுமாயின்  

**குடி பொன்றிக் குற்றமும் ஆங்கே தரும்** -  
அவ் வெஃகுதல் அவன் குடியைக் கெடச்செய்து,  
பல குற்றங்களையும் அப்பொழுதே அவனுக்குக் கொடுக்கும். 

## பரிமேலழகர் உரைகுறிப்பு   

குடியை வளரச் செய்து பல நன்மையையும் பயக்கும் இயல்புபற்றி, வெஃகின் என்பார், நன்பொருள் வெஃகின் என்றார்.  
பொன்ற என்பது பொன்றி எனத் திரிந்து நின்றது.  
செய்து என்பது சொல்லெச்சம்.  

## பொருட்க்குறிப்பு 

குடியை வளரச் செய்து பல நன்மையையும் பயக்கும் இயல்புபற்றி,  
வெஃகின் என்பார், **நன்பொருள் வெஃகின்** என்றார்.  

## இலக்கணக்குறிப்பு  

பொன்ற என்பது **பொன்றி** எனத் திரிந்து நின்றது.  

**செய்து** என்பது சொல்லெச்சம்.  



## குறள் எண் 

வெஃகாமை - குறள் - 0172  

## குறள் 

**படுபயன் வெஃகிப் பழிப்படுவ செய்யார்  
நடுவன்மை நாணு பவர்.** 

## கொண்டு கூட்டும் முறை

**படுபயன் வெஃகிப் பழிப்படுவ செய்யார், நடுவு அன்மை நாணுபவர்** 

## குறள் சாரம் 


## பரிமேலழகர் உரை

**படுபயன் வெஃகிப் பழிப்படுவ செய்யார்** -  
பிறர் பொருளை வெளவினால் தமக்கு வரும் பயனை விரும்பி,  
அது வெளவுதற்குப் பழியின்கண்ணே படுஞ்செயல்களைச் செய்யார்  

**நடுவு அன்மை நாணுபவர்** - நடுவு நிலைமை அன்மையை அஞ்சுபவர்.

## பரிமேலழகர் உரைகுறிப்பு   

நடுவு ஒருவன் பொருட்குப் பிறன் உரியன் அல்லன் என்னும் நடுவு.  
## பொருட்க்குறிப்பு 

**நடுவு** -  
ஒருவன் பொருட்குப்,  
பிறன் உரியன் அல்லன் என்னும் நடுவு.  

## இலக்கணக்குறிப்பு  




## குறள் எண் 

வெஃகாமை - குறள் - 0173  

## குறள் 

**சிற்றின்பம் வெஃகி யறனல்ல செய்யாரே  
மற்றின்பம் வேண்டு பவர்.** 

## கொண்டு கூட்டும் முறை

**சிற்றின்பம் வெஃகி அறன் அல்ல செய்யார், மற்று இன்பம் வேண்டுபவர்**  

## குறள் சாரம் 


## பரிமேலழகர் உரை

**சிற்றின்பம் வெஃகி அறன் அல்ல செய்யார்** -  
பிறர்பால் வெளவிய பொருளால்  
தாம் எய்தும் நிலையில்லாத இன்பத்தை விரும்பி,  
அவர் மாட்டு அறன் அல்லாத செயல்களைச் செய்யார்  

**மற்று இன்பம் வேண்டுபவர்** - அறத்தான் வரும் நிலையுடைய இன்பத்தை காதலிப்பவர்.

## பரிமேலழகர் உரைகுறிப்பு   

பாவத்தான் வருதலின் அப்பொழுதே அழியும் என்பார், சிற்றின்பம் என்றார்.  
மற்றையின்பம் என்பது மற்றின்பம் என நின்றது.  

## பொருட்க்குறிப்பு 

பாவத்தான் வருதலின் அப்பொழுதே அழியும் என்பார்,  
**சிற்றின்பம்** என்றார்.  

## இலக்கணக்குறிப்பு  

மற்றையின்பம் என்பது **மற்றின்பம்** என நின்றது.  



## குறள் எண் 

வெஃகாமை - குறள் - 0174  

## குறள் 

**இலமென்று வெஃகுதல் செய்யார் புலம்வென்ற  
புன்மையில் காட்சி யவர்.** 

## கொண்டு கூட்டும் முறை

**இலம் என்று வெஃகுதல் செய்யார், புலம் வென்ற புன்மை இல் காட்சியவர்** 

## குறள் சாரம் 


## பரிமேலழகர் உரை

**இலம் என்று வெஃகுதல் செய்யார்** -  
யாம் வறியம் என்று கருதி,  
அது தீர்தற்பொருட்டுப் பிறர் பொருளை விரும்புதல் செய்யார்  

**புலம் வென்ற புன்மையில் காட்சியவர்** - ஐம்புலன்களையும் வென்ற குற்றமில்லாத காட்சியினை உடையார்.  
  

## பரிமேலழகர் உரைகுறிப்பு   

வெல்லுதல் பாவ நெறிக்கண் செல்ல விடாமை.  
புலம்வென்ற புன்மையில் காட்சியவர்க்கு வறுமை இன்மையின், வெஃகுதலும் இல்லையாயிற்று.  
புன்மையில் காட்சி பொருள்களைத் திரிபு இன்றி உணர்தல்.  

## பொருட்க்குறிப்பு 

**வெல்லுதல்** - பாவ நெறிக்கண் செல்ல விடாமை.  

புலம்வென்ற புன்மையில் காட்சியவர்க்கு வறுமை இன்மையின்,  
வெஃகுதலும் இல்லையாயிற்று.  

**புன்மையில் காட்சி** - பொருள்களைத் திரிபு இன்றி உணர்தல்.  

## இலக்கணக்குறிப்பு  




## குறள் எண் 

வெஃகாமை - குறள் - 0175  

## குறள் 

**அஃகி யகன்ற வறிவென்னாம் யார்மாட்டும்  
வெஃகி வெறிய செயின்.** 

## கொண்டு கூட்டும் முறை

**அஃகி அகன்ற அறிவு என்னாம்?, வெஃகி யார்மாட்டும் வெறிய செயின்**  

## குறள் சாரம் 

## பரிமேலழகர் உரை

**அஃகி அகன்ற அறிவு என்னாம்?** -  
நுண்ணிதாய்  
எல்லா நூல்களினும் சென்ற தம்அறிவு என்ன பயத்ததாம்?  

**வெஃகி யார்மாட்டும் வெறிய செயின்** -  
பொருளை விரும்பி,  
யாவர்மாட்டும் அறிவோடு படாத செயல்களை அறிவுடையார் செய்வாராயின் 

## பரிமேலழகர் உரைகுறிப்பு   

யார்மாட்டும் வெறிய செய்தலாவது தக்கார் மாட்டும் தகாதார் மாட்டும், இழிந்தனவும், கடியனவும் முதலியன செய்தல்.  
அறிவிற்குப் பயன், அவை செய்யாமையாகலின் அறிவு என்னாம் என்றார்.  

## பொருட்க்குறிப்பு 

**யார்மாட்டும் வெறிய செய்தலாவது** -  
தக்கார் மாட்டும் தகாதார் மாட்டும்,  
* இழிந்தனவும்,  
* கடியனவும் முதலியன செய்தல்.  

அறிவிற்குப் பயன்,  
அவை செய்யாமையாகலின் **அறிவு என்னாம்** என்றார்.  

## இலக்கணக்குறிப்பு  




## குறள் எண் 

வெஃகாமை - குறள் - 0176  

## குறள் 

**அருள்வெஃகி ஆற்றின்கண் நின்றான் பொருள்வெஃகிப்  
பொல்லாத சூழக் கெடும்** 

## கொண்டு கூட்டும் முறை

**அருள் வெஃகி ஆற்றின்கண் நின்றான், பொருள் வெஃகிப் பொல்லாத சூழக் கெடும்**

## குறள் சாரம் 


## பரிமேலழகர் உரை

**அருள் வெஃகி ஆற்றின்கண் நின்றான்** -  
அருளாகிய அறத்தை விரும்பி  
அதற்கு வழியாகிய இல்லறத்தின்கண் நின்றவன்  

**பொருள் வெஃகிப் பொல்லாத சூழக் கெடும்** -  
பிறர் பொருளை அவாவி  
அதனை வருவிக்கும் குற்ற நெறிகளை எண்ணக் கெடும்.

## பரிமேலழகர் உரைகுறிப்பு   

இல்லறநெறியால் அறிவு முதிர்ந்துழிஅல்லது துறக்கப்படாமையின், அதனைத் துறவறத்திற்கு ஆறு என்றார்.   
கெடுதல் இரண்டு அறமும் சேர இழத்தல்.  
சூழ்ந்த துணையானே கெடும் எனவே, செய்தால் கெடுதல் சொல்லாமையே பெறப்பட்டது.  

## பொருட்க்குறிப்பு 


இல்லறநெறியால் அறிவு முதிர்ந்துழிஅல்லது துறக்கப்படாமையின்,  
அதனைத் துறவறத்திற்கு **ஆறு** என்றார்.  

**கெடுதல்** -  இரண்டு அறமும் சேர இழத்தல்.  

சூழ்ந்த துணையானே கெடும் எனவே,  
செய்தால் கெடுதல் சொல்லாமையே பெறப்பட்டது.  

## இலக்கணக்குறிப்பு  




## குறள் எண் 

வெஃகாமை - குறள் - 0177  

## குறள் 

**வேண்டற்க வெஃகியாம் ஆக்கம் விளைவயின்  
மாண்டற் கரிதாம் பயன்.** 

## கொண்டு கூட்டும் முறை

**வெஃகி ஆம் ஆக்கம் வேண்டற்க, விளைவயின் பயன் மாண்டதற்கு அரிதாம்**

## குறள் சாரம் 


## பரிமேலழகர் உரை

**வெஃகி ஆம் ஆக்கம் வேண்டற்க** -  
பிறர் பொருளை அவாவிக்கொண்டு  
அதனால் ஆகின்ற ஆக்கத்தை விரும்பாது ஒழிக  

**விளைவயின் பயன் மாண்டதற்கு அரிதாம்** -  
பின் அனுபவிக்குங்கால்  
அவ்வாக்கத்தின் பயன் நன்றாதல் இல்லை ஆகலான்.  

## பரிமேலழகர் உரைகுறிப்பு   

விளை என்பது முதல்நிலைத் தொழிற்பெயர்.  
இவை ஏழு பாட்டானும் வெஃகுதலின் குற்றம் கூறப்பட்டது.  

## பொருட்க்குறிப்பு 

இவை ஏழு பாட்டானும் (குறள் 0171 - 0177),  
வெஃகுதலின் குற்றம் கூறப்பட்டது.  

## இலக்கணக்குறிப்பு  

**விளை** என்பது முதல்நிலைத் தொழிற்பெயர்.  



## குறள் எண் 

வெஃகாமை - குறள் - 0178  

## குறள் 

**அஃகாமை செல்வத்திற்கு யாதெனின் வெஃகாமை  
வேண்டும் பிறன்கைப் பொருள்.** 

## கொண்டு கூட்டும் முறை

**செல்வத்திற்கு அஃகாமை யாதெனின், பிறன் வேண்டும் கைப்பொருள் வெஃகாமை** 

## குறள் சாரம் 


## பரிமேலழகர் உரை

**செல்வத்திற்கு அஃகாமை யாதெனின்** -  
சுருங்கன் மாலைத்தாகிய செல்வத்திற்குச்  
சுருங்காமைக்காரணம் யாதுஎன்று ஒருவன்ஆராயின்  

**பிறன் வேண்டும் கைப்பொருள் வெஃகாமை** - அது பிறன் வேண்டும் கைப்பொருளைத் தான் வேண்டாமையாம். 

## பரிமேலழகர் உரைகுறிப்பு   

அஃகாமை ஆகுபெயர்.  
வெஃகாதான் செல்வம் அஃகாது என்பதாயிற்று. 
## பொருட்க்குறிப்பு 

வெஃகாதான் செல்வம் அஃகாது என்பதாயிற்று.  

## இலக்கணக்குறிப்பு  

**அஃகாமை** ஆகுபெயர்.  



## குறள் எண் 

வெஃகாமை - குறள் - 0179  

## குறள் 

**அறனறிந்து வெஃகா அறிவுடையார்ச் சேரும்  
திறன்  அறிந் தாங்கே திரு.** 

## கொண்டு கூட்டும் முறை

**அறன் அறிந்து வெஃகா அறிவுடையார், திருத் திறன் அறிந்து ஆங்கே சேரும்** 

## குறள் சாரம் 


## பரிமேலழகர் உரை

**அறன் அறிந்து வெஃகா அறிவுடையார்** -  
இஃது அறன் என்று அறிந்து  
பிறர் பொருளை விரும்பாத அறிவுடையாரை  

**திருத் திறன் அறிந்து ஆங்கே சேரும்** -  
திருமகள் தான் அடைதற்காம் கூற்றினை அறிந்து  
அக் கூற்றானே சென்று அடையும். 

## பரிமேலழகர் உரைகுறிப்பு   

அடைதற்காம் கூறு காலமும், இடனும், செவ்வியும் முதலாயின.  
இவை இரண்டு பாட்டானும் வெஃகாமையின் குணம் கூறப்பட்டது.  

## பொருட்க்குறிப்பு 

**அடைதற்காம் கூறு** -  
* காலமும்,  
* இடனும்,  
* செவ்வியும் முதலாயின.  

இவை இரண்டு பாட்டானும் (குறள் 0178 - 0179), 
வெஃகாமையின் குணம் கூறப்பட்டது.  

## இலக்கணக்குறிப்பு  




## குறள் எண் 

வெஃகாமை - குறள் - 0180  

## குறள் 

**இறல்ஈனும் எண்ணாது வெஃகின் விறல்ஈனும்  
வேண்டாமை என்னுஞ் செருக்கு.** 

## கொண்டு கூட்டும் முறை

**எண்ணாது வெஃகின் இறல் ஈனும், வேண்டாமை என்னும் செருக்கு விறல் ஈனும்**

## குறள் சாரம் 


## பரிமேலழகர் உரை

**எண்ணாது வெஃகின் இறல் ஈனும்** -  
பின் விளைவது அறியாது ஒருவன் பிறன் பொருளை வெளவக் கருதின்,  
அக்கருத்து அவனுக்கு இறுதியைப் பயக்கும்  

**வேண்டாமை என்னும் செருக்கு விறல் ஈனும்** -  
அப்பொருளை வேண்டாமை என்னும் செல்வம்  
வெற்றியைப் பயக்கும்.  

## பரிமேலழகர் உரைகுறிப்பு   

பகையும் பாவமும் பெருக்கலின் இறல்ஈனும் என்றும், அப்பொருளை வேண்டி உழல்வோர் யாவரையும் கீழ்ப்படுத்தலின், விறல்ஈனும் என்றும் கூறினார்.  
செருக்கு ஆகு பெயர்.  
இதனான் அவ்விருமையும் ஒருங்கு கூறப்பட்டன.  

## பொருட்க்குறிப்பு 

* பகையும் பாவமும் பெருக்கலின் **இறல்ஈனும்** என்றும்,  
* அப்பொருளை வேண்டி உழல்வோர் யாவரையும் கீழ்ப்படுத்தலின்,  
**விறல்ஈனும்** என்றும் கூறினார்.  

இதனான் அவ்விருமையும் ஒருங்கு கூறப்பட்டன.  

## இலக்கணக்குறிப்பு  

**செருக்கு** ஆகு பெயர்.  




## அதிகாரம் எண்

புறங்கூறாமை - பாயிரம் - 019

## உரை

அஃதாவது _( புறங்கூறாமையாவது )_,  
காணாதவழிப் பிறரை இகழ்ந்து உரையாமை.  

மொழிக் குற்றம்  
மனக் குற்றம் அடியாக வருதலான்,  
இஃது அழுக்காறாமை, வெஃகாமைகளின் பின் வைக்கப்பட்டது.




## குறள் எண் 

புறங்கூறாமை - குறள் - 0181  

## குறள் 

**அறங்கூறான் அல்ல செயினும் ஒருவன்  
புறங்கூறான் என்றல் இனிது.** 

## கொண்டு கூட்டும் முறை

**ஒருவன் அறம் கூறான் அல்ல செயினும், புறம்கூறான் என்றல் இனிது** 

## குறள் சாரம் 


## பரிமேலழகர் உரை

**ஒருவன் அறம் கூறான் அல்ல செயினும்** -  
ஒருவன் அறன் என்று சொல்லுவதும் செய்யாது  
பாவங்களைச் செய்யுமாயினும்  

**புறம் கூறான் என்றல் இனிது** -  
பிறனைப் புறம் கூறான் என்று  
உலகத்தாரால் சொல்லப்படுதல் நன்று.  

## பரிமேலழகர் உரைகுறிப்பு   

புறம் கூறாமை அக்குற்றங்களான் இழிக்கப்படாது, மேற்பட்டுத் தோன்றும் என்பதாம்.  
இதனால் அவ்வறத்தினது நன்மை கூறப்பட்டது.  

## பொருட்க்குறிப்பு 

புறம் கூறாமை அக்குற்றங்களான் இழிக்கப்படாது,  
மேற்பட்டுத் தோன்றும் என்பதாம்.  

இதனால் அவ்வறத்தினது நன்மை கூறப்பட்டது.  

## இலக்கணக்குறிப்பு  




## குறள் எண் 

புறங்கூறாமை - குறள் - 0182  

## குறள் 

**அறனழீஇ அல்லவை செய்தலின் தீதே  
புறனழீஇப் பொய்த்து நகை.** 

## கொண்டு கூட்டும் முறை

**அறன் அழீஇ அல்லவை செய்தலின் தீது, புறன் அழீஇப் பொய்த்து நகை**  

## குறள் சாரம் 

## பரிமேலழகர் உரை

**அறன் அழீஇ அல்லவை செய்தலின் தீது** -  
அறன் என்பது ஒன்று இல்லை என அழித்துச் சொல்லி,  
அதன்மேல் பாவங்களைச் செய்தலினும் தீமையுடைத்து  

**புறன் அழீஇப் பொய்த்து நகை** -  
ஒருவனைக்  
காணாதவழி இகழ்ந்துரையால் அழித்துச் சொல்லிக்  
கண்டவழி அவனோடு பொய்த்து நகுதல்.  

## பரிமேலழகர் உரைகுறிப்பு   

உறழ்ச்சி, நிரல்நிறை வகையான் கொள்க.  
அழித்தல் - ஒளியைக் கோறல்.  

## பொருட்க்குறிப்பு 

**அழித்தல்** - ஒளியைக் கோறல்.  

## இலக்கணக்குறிப்பு  

உறழ்ச்சி, நிரல்நிறை வகையான் கொள்க.  



## குறள் எண் 

புறங்கூறாமை - குறள் - 0183  

## குறள்  

**புறங்கூறிப் பொய்த்துயிர் வாழ்தலின் சாதல்  
அறங்கூறும் ஆக்கந் தரும்.** 

## கொண்டு கூட்டும் முறை

**புறங்கூறிப் பொய்த்து உயிர் வாழ்தலின், சாதல் அறம் கூறும் ஆக்கம் தரும்**  

## குறள் சாரம் 


## பரிமேலழகர் உரை

**புறங்கூறிப் பொய்த்து உயிர் வாழ்தலின்** -  
பிறனைக் காணாத வழி இகழ்ந்துரைத்துக்  
கண்டவழி அவற்கு இனியனாகப் பொய்த்து ஒருவன் உயிர்வாழ்தலின்  

**சாதல் அறம் கூறும் ஆக்கம் தரும்** -  
அது செய்யாது சாதல்  
அவனுக்கு அறநூல்கள் சொல்லும் ஆக்கத்தைக் கொடுக்கும்.  

## பரிமேலழகர் உரைகுறிப்பு   

பின் புறங்கூறிப் பொய்த்தல் ஒழிதலின், சாதல் ஆக்கம் தரும் என்றார்.  
ஆக்கம் அஃது ஒழிந்தார் மறுமைக்கண் எய்தும் பயன்.  
அறம் ஆகுபெயர்.  
தரும் என்பது இடவழு அமைதி. 

## பொருட்க்குறிப்பு 

பின்புறங்கூறிப் பொய்த்தல் ஒழிதலின்,  
**சாதல் ஆக்கம் தரும்** என்றார்.  

**ஆக்கம்** - அஃது ஒழிந்தார் மறுமைக்கண் எய்தும் பயன்.  

## இலக்கணக்குறிப்பு  

**அறம்** ஆகுபெயர்.  

**தரும்** என்பது இடவழு அமைதி.  



## குறள் எண் 

புறங்கூறாமை - குறள் - 0184  

## குறள் 

**கண்ணின்று கண்ணறச் சொல்லினும் சொல்லற்க  
முன்னின்று பின்நோக்காச் சொல்.**

## கொண்டு கூட்டும் முறை

**கண் நின்று கண் அறச் சொல்லினும், முன் இன்று பின் நோக்காச் சொல் சொல்லற்க**

## குறள் சாரம் 


## பரிமேலழகர் உரை

**கண் நின்று கண் அறச் சொல்லினும்** - ஒருவன் எதிரே நின்று கண்ணோட்டம் அறச் சொன்னானாயினும்  

**முன் இன்று பின் நோக்காச் சொல் சொல்லற்க** -  
அவன் எதிரின்றிப்  
பின்வரும் குற்றத்தை நோக்காத சொல்லைச் சொல்லாதொழிக.  

## பரிமேலழகர் உரைகுறிப்பு   

பின் ஆகுபெயர்.  
சொல்வான் தொழில் சொல்மேல் ஏற்றப்பட்டது. 
இவை மூன்று பாட்டானும் புறங்கூற்றினது கொடுமை கூறப்பட்டது.  

## பொருட்க்குறிப்பு 

இவை மூன்று பாட்டானும் (குறள் 0182 - 0184),  
புறங்கூற்றினது கொடுமை கூறப்பட்டது.  

## இலக்கணக்குறிப்பு  

**பின்** ஆகுபெயர்.  

சொல்வான் தொழில் சொல்மேல் ஏற்றப்பட்டது.  



## குறள் எண் 

புறங்கூறாமை - குறள் - 0185  

## குறள் 

**அறஞ்சொல்லும் நெஞ்சத்தான் அன்மை புறஞ்சொல்லும்  
புண்மையாற் காணப் படும்.** 

## கொண்டு கூட்டும் முறை

**அறம் சொல்லும் நெஞ்சத்தான் அன்மை, புறம் சொல்லும் புன்மையால் காணப்படும்**

## குறள் சாரம் 


## பரிமேலழகர் உரை

**அறம் சொல்லும் நெஞ்சத்தான் அன்மை** -  
புறம் சொல்லுவான் ஒருவன்  
அறனை நன்றென்று சொல்லினும்  
அது தன் மனத்தானாய்ச் சொல்லுகின்றானல்லன் என்பது,  

**புறம் சொல்லும் புன்மையால் காணப்படும்** -  
அவன் புறஞ் சொல்லுதற்குச் காரணமான  
மனப்புன்மையானே அறியப்படும்.  

## பரிமேலழகர் உரைகுறிப்பு   

மனம் தீதாகலின், அச்சொல் கொள்ளப்படாது என்பதாம்.  

## பொருட்க்குறிப்பு 

மனம் தீதாகலின்,  
அச்சொல் கொள்ளப்படாது என்பதாம்.  

## இலக்கணக்குறிப்பு  




## குறள் எண் 

புறங்கூறாமை - குறள் - 0186  

## குறள் 

**பிறன்பழி கூறுவான் தன்பழி யுள்ளும்  
திறன்தெரிந்து கூறப் படும்.** 

## கொண்டு கூட்டும் முறை

**பிறன் பழி கூறுவான், தன் பழியுள்ளும் திறன் தெரிந்து கூறப்படும்**

## குறள் சாரம் 


## பரிமேலழகர் உரை

**பிறன் பழி கூறுவான்** - பிறனொருவன் பழியை அவன் புறத்துக் கூறுபவன்  

**தன் பழியுள்ளும் திறன் தெரிந்து கூறப்படும்** -  
தன்பழி பலவற்றுள்ளும் உளையும் திறமுடையவற்றைத் தெரிந்து  
அவனால் கூறப்படும்.  

## பரிமேலழகர் உரைகுறிப்பு   

புறத்து என்பது அதிகாரத்தால் பெற்றாம்.  
இது வருகின்றவற்றிற்கும் ஒக்கும்.  
திறன் ஆகுபெயர்.  
தன்னைப் புறங்கூறியவாறு கேட்டான், அக்கூறியார்க்கு அவ்வளவன்றி அவன் இறந்துபட்டு உளையும் திறத்தனவாகிய பழிகளை நாடி எதிரே கூறுமாகலின், திறன் தெரிந்து கூறப்படும் என்றார்.  

## பொருட்க்குறிப்பு 

புறத்து என்பது அதிகாரத்தால் பெற்றாம்.  
இது வருகின்றவற்றிற்கும் ஒக்கும்.  
  
தன்னைப் புறங்கூறியவாறு கேட்டான்,  
அக்கூறியார்க்கு அவ்வளவன்றி  
அவன் இறந்துபட்டு உளையும் திறத்தனவாகிய பழிகளை நாடி எதிரே கூறுமாகலின்,  
**திறன் தெரிந்து கூறப்படும்** என்றார்.  

## இலக்கணக்குறிப்பு  

**திறன்** ஆகுபெயர்.  



## குறள் எண் 

புறங்கூறாமை - குறள் - 0187  

## குறள் 

**பகச்சொல்லிக் கேளிர்ப் பிரிப்பர் நகச்சொல்லி  
நட்பாடல் தேற்றா தவர்.** 

## கொண்டு கூட்டும் முறை

**பகச் சொல்லிக் கேளிர்ப் பிரிப்பர், நகச்சொல்லி நட்பு ஆடல் தேற்றாதவர்**  

## குறள் சாரம் 


## பரிமேலழகர் உரை

**பகச் சொல்லிக் கேளிர்ப் பிரிப்பர்** -  
தம்மை விட்டு நீங்கும் ஆற்றால் புறங்கூறித்  
தம் கேளிரையும் பிரியப் பண்ணுவர்  

**நகச்சொல்லி நட்பு ஆடல் தேற்றாதவர்** -  
கூடி மகிழுமாறு இனிய சொற்களைச் சொல்லி  
அயலாரோடு நட்பாடலை அறியாதார். 

## பரிமேலழகர் உரைகுறிப்பு   

சிறப்பு உம்மை விகாரத்தால் தொக்கது.  
கேளிரையும் பிரிப்பவர் என்ற கருத்தான், அயலாரோடும் என்பது வருவித்துரைக்கப்பட்டது.  
அறிதல் தமக்கு உறுதி என்று அறிதல்.  
"கடியுமிடந் தேற்றான் சோர்ந்தனன் கை" (கலி. மருதம்.27) என்புழிப் போலத் தேற்றாமை தன்வினையாய் நின்றது.  
புறம் கூறுவார்க்கு யாவரும் பகையாவர் என்பது கருத்து.  

## பொருட்க்குறிப்பு 
 
**கேளிரையும் பிரிப்பவர்** என்ற கருத்தான்,  
**அயலாரோடும்** என்பது வருவித்துரைக்கப்பட்டது.  

**அறிதல்** - தமக்கு உறுதி என்று அறிதல்.  

புறம் கூறுவார்க்கு யாவரும் பகையாவர் என்பது கருத்து.  

## இலக்கணக்குறிப்பு  


சிறப்பு உம்மை விகாரத்தால் தொக்கது.  

_**"கடியுமிடந் தேற்றான் சோர்ந்தனன் கை" (கலித்தொகை. மருதம்.92)**_ என்புழிப் போலத்  
**தேற்றாமை** தன்வினையாய் நின்றது.  



## குறள் எண் 

புறங்கூறாமை - குறள் - 0188  

## குறள் 

**துன்னியார் குற்றமும் தூற்றும் மரபினார்  
என்னைகொல் ஏதிலார் மாட்டு.** 

## கொண்டு கூட்டும் முறை

**துன்னியார் குற்றமும் தூற்றும் மரபினார், ஏதிலார் மாட்டு என்னை கொல்**  

## குறள் சாரம் 


## பரிமேலழகர் உரை

**துன்னியார் குற்றமும் தூற்றும் மரபினார்** -  
தம்மொடு செறிந்தாரது குற்றத்தையும்  
அவர் புறத்துத் தூற்றும் இயல்பினை உடையார்  

**ஏதிலார் மாட்டு என்னை கொல்** - அயலார் மாட்டுச் செய்வது யாது கொல்லோ?

## பரிமேலழகர் உரைகுறிப்பு   

தூற்றுதல் பலரும் அறியப் பரப்புதல்.  
அதனின் கொடியது பிறிதொன்று காணாமையின், என்னைகொல் என்றார்.  
செய்வது என்பது சொல்லெச்சம்.  
என்னர் கொல் என்று பாடம் ஓதி, எவ்வியல்பினராவர் என்று உரைப்பாரும் உளர்.  

## பொருட்க்குறிப்பு 

**தூற்றுதல்** - பலரும் அறியப் பரப்புதல்.  

அதனின் கொடியது பிறிதொன்று காணாமையின்,  
**என்னைகொல்** என்றார்.  

என்னர் கொல் என்று பாடம் ஓதி,  
எவ்வியல்பினராவர் என்று உரைப்பாரும் உளர்.  

## இலக்கணக்குறிப்பு  

**செய்வது** என்பது சொல்லெச்சம்.  



## குறள் எண் 

புறங்கூறாமை - குறள் - 0189  

## குறள் 

**அறன்நோக்கி ஆற்றுங்கொல் வையம் புறன்நோக்கிப்  
புன்சொல் உரைப்பான் பொறை.** 

## கொண்டு கூட்டும் முறை

**புறன் நோக்கிப் புன்சொல் உரைப்பான் பொறை, வையம் அறன் நோக்கி ஆற்றுங்கொல்** 

## குறள் சாரம் 


## பரிமேலழகர் உரை

**புறன் நோக்கிப் புன்சொல் உரைப்பான் பொறை** -  
பிறர் நீங்கின அளவு பார்த்து  
அவர் பழித்துரையை உரைப்பானது உடற்பாரத்தை  

**வையம் அறன் நோக்கி ஆற்றுங்கொல்** -  
நிலம்  
இக் கொடியது பொறுத்தலே எனக்கு அறமாவது எனக் கருதிப்  
பொறுக்கின்றது போலும்.  

## பரிமேலழகர் உரைகுறிப்பு   

எல்லாவற்றையும் பொறுத்தல் இயல்பாயினும், இது பொறுத்தற்கு அரிது என்னும் கருத்தால், அறன் நோக்கி ஆற்றுங்கொல் என்றார்.  
இவை ஐந்து பாட்டானும் புறம் கூறுவார்க்கு எய்தும் குற்றம் கூறப்பட்டது.  

## பொருட்க்குறிப்பு 

எல்லாவற்றையும் பொறுத்தல் இயல்பாயினும்,  
இது பொறுத்தற்கு அரிது என்னும் கருத்தால்,  
**அறன் நோக்கி ஆற்றுங்கொல்** என்றார்.  

இவை ஐந்து பாட்டானும் (குறள் 0185- 0189),  
புறம் கூறுவார்க்கு எய்தும் குற்றம் கூறப்பட்டது.  

## இலக்கணக்குறிப்பு  




## குறள் எண் 

புறங்கூறாமை - குறள் - 0190 

## குறள் 

**ஏதிலார் குற்றம்போல் தம்குற்றங் காண்கிற்பின் 
தீதுண்டோ மன்னும் உயிர்க்கு.**  

## கொண்டு கூட்டும் முறை

**ஏதிலார் குற்றம்போல் தம் குற்றம் காண்கிற்பின், மன்னும் உயிர்க்குத் தீது உண்டோ** 

## குறள் சாரம் 


## பரிமேலழகர் உரை

**ஏதிலார் குற்றம்போல் தம் குற்றம் காண்கிற்பின்** -  
ஏதிலாரைப் புறங்கூறுவார்  
அதற்கு அவர் குற்றம் காணுமாறு போலப்  
புறங்கூறலாகிய தம் குற்றத்தையும் காண வல்லராயின்  

**மன்னும் உயிர்க்குத் தீது உண்டோ** -  
அவர் நிலைபேறுடைய உயிர்க்கு  
வருவதொரு துன்பம் உண்டோ?  

## பரிமேலழகர் உரைகுறிப்பு   

நடுவு நின்று ஒப்பக்காண்டல் அருமை நோக்கி, காண்கிற்பின் என்றும், கண்டவழி ஒழிதலின் பாவம் இன்றாம், ஆகவே வரும் பிறவிகளினும் துன்பம் இல்லை என்பது நோக்கி, உயிர்க்குத் தீது உண்டோ என்றும் கூறினார்.  
இதனான் புறங்கூற்று ஒழிதற்கு உபாயம் கூறப்பட்டது.  

## பொருட்க்குறிப்பு 

* நடுவு நின்று ஒப்பக்காண்டல் அருமை நோக்கி, **காண்கிற்பின்** என்றும்,  
* கண்டவழி ஒழிதலின் பாவம் இன்றாம்,  
 ஆகவே வரும் பிறவிகளினும் துன்பம் இல்லை என்பது நோக்கி, **உயிர்க்குத் தீது உண்டோ** என்றும் கூறினார்.  
 
இதனான் புறங்கூற்று ஒழிதற்கு உபாயம் கூறப்பட்டது.  

## இலக்கணக்குறிப்பு  





## அதிகாரம் எண்

பயனில சொல்லாமை - பாயிரம் - 020

## உரை

அஃதாவது _( பயனில சொல்லாமையாவது )_ ,  

தமக்கும் பிறர்க்கும்  
அறம், பொருள், இன்பம் ஆகிய பயன்களுள்  
ஒன்றும்பயவாத சொற்களைச் சொல்லாமை.  

1. பொய்,  
2. குறளை _(கோள்)_,  
3. கடுஞ்சொல்,  
4. பயனில் சொல் என  
வாக்கின்கண் நிகழும் பாவம் நான்கனுள்,  

பொய்  - துறந்தார்க்கு அல்லது ஒருதலையாகக் கடியலாகாமையின்,  
அஃது ஒழித்து,இல்வாழ்வாரால் கடியப்படும்
ஏனை மூன்றனுள்,  
கடுஞ்சொல் இனியவை கூறலானும்,  
குறளை _(கோள்)_ புறங்கூறாமையானும் விலக்கி,  
நின்ற  
பயனில்சொல் இதனான் விலக்குகின்றார்.

ஆகலின்,  
இது புறங்கூறாமையின் பின் வைக்கப்பட்டது.




## குறள் எண் 

பயனில சொல்லாமை - குறள் - 0191  

## குறள் 

**பல்லார் முனியப் பயனில சொல்லுவான்  
எல்லாரும் எள்ளப் படும்.** 

## கொண்டு கூட்டும் முறை

**பல்லார் முனியப் பயன் இல சொல்லுவான், எல்லாரும் எள்ளப்படும்**  

## குறள் சாரம் 


## பரிமேலழகர் உரை

**பல்லார் முனியப் பயன் இல சொல்லுவான்** -  
அறிவுடையார் பலரும் கேட்டு வெறுப்பப்  
பயன் இலவாகிய சொற்களைச் சொல்லுவான்,  

**எல்லாரும் எள்ளப்படும்** - எல்லாரானும் இகழப்படும்.  

## பரிமேலழகர் உரைகுறிப்பு   

அறிவுடையார் பலரும் வெறுப்பவே ஒழிந்தாரானும் இகழப்படுதலின், எல்லாரும் எள்ளப்படும் என்றார்.  
மூன்றன் உருபு விகாரத்தால் தொக்கது.  

## பொருட்க்குறிப்பு 

அறிவுடையார் பலரும் வெறுப்பவே ஒழிந்தாரானும் இகழப்படுதலின்,  
**எல்லாரும் எள்ளப்படும்** என்றார்.  

மூன்றன் உருபு விகாரத்தால் தொக்கது.  

## இலக்கணக்குறிப்பு  




## குறள் எண் 

பயனில சொல்லாமை - குறள் - 0192  

## குறள் 

**பயன்இல பல்லார்முன் சொல்லல் நயனில  
நட்டார்கண் செய்தலின் தீது.** 

## கொண்டு கூட்டும் முறை

**பயன் இல பல்லார்முன் சொல்லல், நயன் இல நட்டார்கண் செய்தலின் தீது**  

## குறள் சாரம் 


## பரிமேலழகர் உரை

**பயன் இல பல்லார்முன் சொல்லல்** -  
பயன் இலவாகிய சொற்களை  
அறிவுடையார் பலர் முன்பே ஒருவன் சொல்லுதல்,  

**நயன் இல நட்டார்கண் செய்தலின் தீது** - விருப்பம் இலவாகிய செயல்களைத் தன் நட்டார் மாட்டுச் செய்தலினும் தீது.  

## பரிமேலழகர் உரைகுறிப்பு   

 விருப்பமில  வெறுப்பன.  
 இச் சொல் அச்செயலினும் மிக இகழற்பாடு பயக்கும் என்பதாம்.  
 
## பொருட்க்குறிப்பு 

**விருப்பமில**  வெறுப்பன.  
 இச் சொல் அச்செயலினும் மிக இகழற்பாடு பயக்கும் என்பதாம்.  
 
## இலக்கணக்குறிப்பு  




## குறள் எண் 

பயனில சொல்லாமை - குறள் - 0193  

## குறள் 

**நயனிலன் என்பது சொல்லும் பயனில  
பாரித் துரைக்கும் உரை.** 

## கொண்டு கூட்டும் முறை

**பயன் இல பாரித்து உரைக்கும் உரை, நயன் இலன் என்பது சொல்லும்** 

## குறள் சாரம் 

## பரிமேலழகர் உரை

**பயன் இல பாரித்து உரைக்கும் உரை** -  
பயன் இலவாகிய பொருள்களை  
ஒருவன் விரித்து உரைக்கும் உரைதானே,  

**நயன் இலன் என்பது சொல்லும்** - இவன் நீதி இலன் என்பதனை உரைக்கும். 

## பரிமேலழகர் உரைகுறிப்பு   

உரையால் இவன் நயனிலன் என்பது அறியலாம் என்பார், அதனை உரைமேல் ஏற்றி, உரை சொல்லும் என்றார்.  

## பொருட்க்குறிப்பு 

உரையால் இவன் நயனிலன் என்பது அறியலாம் என்பார்,  
அதனை உரைமேல் ஏற்றி, **உரை சொல்லும்** என்றார்.  

## இலக்கணக்குறிப்பு  




## குறள் எண் 

பயனில சொல்லாமை - குறள் - 0194  

## குறள் 

**நயன்சாரா நன்மையின் நீக்கும் பயன்சாராப்  
பண்பில்சொல் பல்லார் ரகத்து.** 

## கொண்டு கூட்டும் முறை

**பயன் சாராப் பண்பு இல் சொல் பல்லார்அகத்து, நயன் சாரா நன்மையின் நீக்கும்**

## குறள் சாரம் 


## பரிமேலழகர் உரை

**பயன் சாராப் பண்பு இல் சொல் பல்லார் அகத்து** -  
பயனோடு படாத பண்புஇல் சொற்களை  
ஒருவன் பலரிடைச்சொல்லுமாயின்,  

**நயன் சாரா நன்மையின் நீக்கும்** -  
அவை அவர்மாட்டு நீதியோடு படாவாய்,  
அவனை நற்குணங்களின் நீக்கும்.

## பரிமேலழகர் உரைகுறிப்பு   

பண்பு இனிமையும், மெய்யும் முதலாய சொற்குணங்கள்.  
சொல்லுமாயின் என்பதும், அவர் மாட்டு என்பதும், எச்சமாக வருவிக்கப்பட்டன.  

## பொருட்க்குறிப்பு 


## இலக்கணக்குறிப்பு  

**பண்பு** இனிமையும், மெய்யும் முதலாய சொற்குணங்கள்.  

* சொல்லுமாயின் என்பதும்,  
* அவர் மாட்டு என்பதும், எச்சமாக வருவிக்கப்பட்டன.  



## குறள் எண் 

பயனில சொல்லாமை - குறள் - 0195  

## குறள் 

**சீர்மை சிறப்பொடு நீங்கும் பயனில  
நீர்மை யுடையார் சொலின்.** 

## கொண்டு கூட்டும் முறை

**பயன் இல நீர்மையுடையார் சொலின், சீர்மை சிறப்பொடு நீங்கும்**  

## குறள் சாரம் 


## பரிமேலழகர் உரை

**பயன் இல நீர்மையுடையார் சொலின்** -  
பயன் இலவாகிய சொற்களை  
இனிய நீர்மையுடையார் சொல்லுவாராயின்,  

**சீர்மை சிறப்பொடு நீங்கும்** -  
அவரது விழுப்பமும்  
அதனால் வரும் நன்கு மதிக்கற்பாடும் உடனே நீங்கும்.  

## பரிமேலழகர் உரைகுறிப்பு   

நீர்மை நீரின் தன்மை.  
சொலின் என்பது சொல்லாமையை விளக்கிற்று.  

## பொருட்க்குறிப்பு 

**நீர்மை** - நீரின் தன்மை.   

**சொலின்** என்பது சொல்லாமையை விளக்கிற்று.  

## இலக்கணக்குறிப்பு  




## குறள் எண் 

பயனில சொல்லாமை - குறள் - 0196  

## குறள் 

**பயனில்சொல் பாராட்டு வானை மகன்எனல்  
மக்கட் பதடி யெனல்.** 

## கொண்டு கூட்டும் முறை

**பயன் இல் சொல் பாராட்டுவானை மகன் எனல், மக்கட்பதடி எனல்**

## குறள் சாரம் 


## பரிமேலழகர் உரை

**பயன் இல் சொல் பாராட்டுவானை மகன் எனல்** -  
பயன் இல்லாத சொற்களைப் பலகாலுஞ் சொல்லுவானை  
மகன் என்று சொல்லற்க,  

**மக்கட்பதடி எனல்** - மக்களுள்பதர் என்று சொல்லுக.

## பரிமேலழகர் உரைகுறிப்பு   

அல் விகுதி வியங்கோள் முன் எதிர்மறையினும், பின் உடன்பாட்டினும் வந்தது.  
அறிவு என்னும் உள்ளீடு இன்மையின், மக்கள்பதடி என்றார்.  
இவை ஆறு பாட்டானும் பயன் இல்லாத சொற்களைச் சொல்லுதலின் குற்றம் கூறப்பட்டது.  

## பொருட்க்குறிப்பு 

அறிவு என்னும் உள்ளீடு இன்மையின்,  
**மக்கள்பதடி** என்றார்.  

இவை ஆறு பாட்டானும் (குறள் 0191 - 0196),   
பயன் இல்லாத சொற்களைச் சொல்லுதலின் குற்றம் கூறப்பட்டது.  

## இலக்கணக்குறிப்பு  

அல் விகுதி வியங்கோள்  
* முன் எதிர்மறையினும்,  
* பின் உடன்பாட்டினும் வந்தது.   



## குறள் எண் 

பயனில சொல்லாமை - குறள் - 0197  

## குறள் 

**நயனில சொல்லினும் சொல்லுக சான்றோர்  
பயனில சொல்லாமை நன்று.** 

## கொண்டு கூட்டும் முறை

**நயன் இல சான்றோர் சொல்லினும் சொல்லுக, பயன் இல சொல்லாமை நன்று**

## குறள் சாரம் 


## பரிமேலழகர் உரை

**நயன் இல சான்றோர் சொல்லினும் சொல்லுக** -  
நீதியோடு படாத சொற்களைச் சான்றோர் சொன்னாராயினும்,  
அஃது அமையும்,  

**பயன் இல சொல்லாமை நன்று** -  
அவர் பயன் இலவற்றைச் சொல்லாமை பெறின்,  
அது நன்று.  

## பரிமேலழகர் உரைகுறிப்பு   

சொல்லினும் எனவே, சொல்லாமை பெறப்பட்டது.  
நயன் இலவற்றினும் பயனில தீய என்பதாம்.  

## பொருட்க்குறிப்பு 

**சொல்லினும்** எனவே, சொல்லாமை பெறப்பட்டது. 

நயன் இலவற்றினும் பயனில தீய என்பதாம்.   

## இலக்கணக்குறிப்பு  




## குறள் எண் 

பயனில சொல்லாமை - குறள் - 0198  

## குறள் 

**அரும்பயன் ஆயும் அறிவினார் சொல்லார்  
பெரும்பயன் இல்லாத சொல்.**  

## கொண்டு கூட்டும் முறை

**அரும்பயன் ஆயும் அறிவினார், பெரும்பயன் இல்லாத சொல் சொல்லார்**

## குறள் சாரம் 


## பரிமேலழகர் உரை

**அரும்பயன் ஆயும் அறிவினார்** -  
அறிதற்கு அரிய பயன்களை ஆராயவல்ல  
அறிவினையுடையார்,  

**பெரும்பயன் இல்லாத சொல் சொல்லார்** - மிக்க பயனுடைய அல்லாத சொற்களைச் சொல்லார்.  

## பரிமேலழகர் உரைகுறிப்பு   

அறிதற்கு அரிய பயன்களாவன, வீடு பேறும், மேற்கதிச் செலவும் முதலாயின.  
பெரும்பயன் இல்லாத எனவே, பயன் சிறிது உடையனவும் ஒழிக்கப்பட்டன.  

## பொருட்க்குறிப்பு 

**அறிதற்கு அரிய பயன்களாவன**,  
* வீடு பேறும்,  
* மேற்கதிச் செலவும் முதலாயின.  

**பெரும்பயன் இல்லாத** எனவே,  
பயன் சிறிது உடையனவும் ஒழிக்கப்பட்டன.  

## இலக்கணக்குறிப்பு  




## குறள் எண் 

பயனில சொல்லாமை - குறள் - 0199  

## குறள் 

**பொருள்தீர்ந்த பொச்சாந்துஞ் சொல்லார் மருள்தீரந்த  
மாசறு காட்சி யவர்.** 

## கொண்டு கூட்டும் முறை

**பொருள் தீர்ந்த பொச்சாந்தும் சொல்லார், மருள் தீர்ந்த மாசு அறு காட்சியவர்.  

## குறள் சாரம் 


## பரிமேலழகர் உரை

**பொருள் தீர்ந்த பொச்சாந்தும் சொல்லார்** - பயனின் நீங்கிய சொற்களை மறந்தும் சொல்லார்,  

**மருள் தீர்ந்த மாசு அறு காட்சியவர்** - மயக்கத்தின் நீங்கிய தூய அறிவினையுடையார். 

## பரிமேலழகர் உரைகுறிப்பு   

தூய அறிவு மெய்யறிவு.  
மருள் தீர்ந்த என்னும் பெயரெச்சம் காட்சியவர் என்னும் குறிப்புப்பெயர் கொண்டது.  
இவை மூன்று பாட்டானும் பயன்இல சொல்லாமையின் குணம் கூறப்பட்டது.  

## பொருட்க்குறிப்பு 

**தூய அறிவு** மெய்யறிவு.  
  
இவை மூன்று பாட்டானும்  
பயன்இல சொல்லாமையின் குணம் கூறப்பட்டது.  

## இலக்கணக்குறிப்பு  

**மருள் தீர்ந்த** என்னும் பெயரெச்சம்  
**காட்சியவர்** என்னும் குறிப்புப்பெயர் கொண்டது.  



## குறள் எண் 

பயனில சொல்லாமை - குறள் - 0200  

## குறள் 

**சொல்லுக சொல்லிற் பயனுடைய சொல்லற்க  
சொல்லிற் பயனிலாச் சொல்.** 

## கொண்டு கூட்டும் முறை

**சொல்லில் பயன் உடைய சொல்லுக, சொல்லில் பயனில்லாச் சொல் சொல்லற்க**  

## குறள் சாரம் 


## பரிமேலழகர் உரை

**சொல்லில் பயன் உடைய சொல்லுக** - சொற்களில் பயன் உடைய சொற்களைச் சொல்லுக,  

**சொல்லில் பயனில்லாச் சொல் சொல்லற்க** - சொற்களில் பயன் இல்லாத சொற்களைச் சொல்லாது ஒழிக. 

## பரிமேலழகர் உரைகுறிப்பு   

சொல்லில் என்பது இருவழியும் மிகையாயினும், சொற் பொருட் பின்வருநிலை என்னும் அணி நோக்கி வந்தது,"வைகலும் வைகல் வரக்கண்டும்" (நாலடியார் 39) என்பது போல.  
இதனால் சொல்லப்படுவனவும் படாதனவும் நியமிக்கப்பட்டன.  

## பொருட்க்குறிப்பு 

இதனால்  
* சொல்லப்படுவனவும்  
* படாதனவும் நியமிக்கப்பட்டன.  

## இலக்கணக்குறிப்பு  

**சொல்லில்** என்பது இருவழியும் மிகையாயினும்,  
சொற் பொருட் பின்வருநிலை என்னும் அணி நோக்கி வந்தது,  
_**"வைகலும் வைகல் வரக்கண்டும்" (நாலடியார் 39)**_ என்பது போல.  




## அதிகாரம் எண்

தீவினையச்சம் - பாயிரம் - 021

## உரை

அஃதாவது _( தீவினையச்சமாவது )_,  
பாவங்களாயின செய்தற்கு அஞ்சுதல்.  

இதனான்  
மெய்யின்கண் நிகழும் பாவங்களெல்லாம் தொகுத்து  
விலக்குகின்றார் ஆகலின்,
இது  
பயன்இல சொல்லாமையின் பின் வைக்கப்பட்டது.



## குறள் எண் 

தீவினையச்சம் - குறள் - 0201  

## குறள் 

**தீவினையார் அஞ்சார் விழுமியார் அஞ்சுவர்  
தீவினை என்னுஞ் செருக்கு.** 

## கொண்டு கூட்டும் முறை

**தீவினை என்னும் செருக்கு, தீவினையார் அஞ்சார், விழுமியார் அஞ்சுவர்**  

## குறள் சாரம் 


## பரிமேலழகர் உரை

**தீவினை என்னும் செருக்கு** - தீவினை என்று சொல்லப்படும் மயக்கத்தை,  

**தீவினையார் அஞ்சார்** - முன் செய்த தீவினையுடையார் அஞ்சார்,  

**விழுமியார் அஞ்சுவர்** - அஃது இலராகிய சீரியார் அஞ்சுவர்.

## பரிமேலழகர் உரைகுறிப்பு   

தீவினை என்னும் செருக்கு எனக் காரியம் காரணமாக உபசரிக்கப்பட்டது.  
மேல் தொட்டுச் செய்து கைவந்தமையான் அஞ்சார் என்றும், செய்து அறியாமையான் அஞ்சுவர் என்றும் கூறினார்.  

## பொருட்க்குறிப்பு 

**தீவினை என்னும் செருக்கு** எனக்  
காரியம் காரணமாக உபசரிக்கப்பட்டது.  

* மேல் தொட்டுச் செய்து கைவந்தமையான் **அஞ்சார்** என்றும்,  
* செய்து அறியாமையான் **அஞ்சுவர்** என்றும் கூறினார்.  

## இலக்கணக்குறிப்பு  




## குறள் எண் 

தீவினையச்சம் - குறள் - 0202  

## குறள் 

**தீயவை தீய பயத்தலால் தீயவை  
தீயினும் அஞ்சப் படும்.** 

## கொண்டு கூட்டும் முறை

**தீயவை தீய பயத்தலால், தீயவை தீயினும் அஞ்சப்படும்**

## குறள் சாரம் 


## பரிமேலழகர் உரை

**தீயவை தீய பயத்தலால்** -  
தனக்கு இன்பம் பயத்தலைக் கருதிச் செய்யும் தீவினைகள்,  
பின் அஃது ஒழித்துத் துன்பமே பயத்தலான்,  

**தீயவை தீயினும் அஞ்சப்படும்** - அத்தன்மையாகிய தீவினைகள் ஒருவனால் தீயினும் அஞ்சப்படும்.  

## பரிமேலழகர் உரைகுறிப்பு   

பிறிதொரு காலத்தும், பிறிதொரு தேயத்தும், பிறிதோர் உடம்பினும் சென்று சுடுதல் தீக்கு இன்மையின்,  
தீயினும் அஞ்சப்படுவதாயிற்று.  

## பொருட்க்குறிப்பு 

* பிறிதொரு காலத்தும்,  
* பிறிதொரு தேயத்தும்,  
* பிறிதோர் உடம்பினும் சென்று சுடுதல் தீக்கு இன்மையின்,  
**தீயினும் அஞ்சப்படுவதாயிற்று**.  

## இலக்கணக்குறிப்பு  




## குறள் எண் 

தீவினையச்சம் - குறள் - 0203  

## குறள் 

**அறிவினுள் எல்லாந் தலையென்ப தீய  
செறுவார்க்கும் செய்யா விடல்.** 

## கொண்டு கூட்டும் முறை

**அறிவினுள் எல்லாம் தலை என்ப, செறுவார்க்கும் தீய செய்யா விடல்** 

## குறள் சாரம் 


## பரிமேலழகர் உரை

**அறிவினுள் எல்லாம் தலை என்ப** -  
தமக்கு உறுதி நாடும் அறிவுகள்  எல்லாவற்றுள்ளும் தலையாய அறிவு என்று  
சொல்லுவர் நல்லோர்,  

**செறுவார்க்கும் தீய செய்யா விடல்** - தம்மைச் செறுவார் மாட்டும் தீவினைகளைச் செய்யாதுவிடுதலை.

## பரிமேலழகர் உரைகுறிப்பு   

விடுதற்குக் காரணம் ஆகிய அறிவை விடுதல் என்றும், செய்யத் தக்குழியுஞ் செய்யாது ஒழியவே தமக்குத் துன்பம் வாராது என உய்த்துணர்தலின், அதனை அறிவினுள் எல்லாம் தலை என்றும் கூறினார்.  
செய்யாது என்பது கடைக்குறைந்து நின்றது.  
இவை மூன்று பாட்டானும் தீவினைக்கு அஞ்சவேண்டும் என்பது கூறப்பட்டது.   

## பொருட்க்குறிப்பு 

* விடுதற்குக் காரணம் ஆகிய அறிவை **விடுதல்** என்றும்,  
* செய்யத் தக்குழியுஞ் செய்யாது ஒழியவே தமக்குத் துன்பம் வாராது என உய்த்துணர்தலின்,  
 அதனை **அறிவினுள் எல்லாம் தலை** என்றும் கூறினார்.  
 
 
இவை மூன்று பாட்டானும் (குறள் 0201 - 0203)  
தீவினைக்கு அஞ்சவேண்டும் என்பது கூறப்பட்டது.   

## இலக்கணக்குறிப்பு  

**செய்யாது** என்பது கடைக்குறைந்து நின்றது.   



## குறள் எண் 

தீவினையச்சம் - குறள் - 0204  

## குறள் 

**மறந்தும் பிறன்கேடு சூழற்க சூழின்  
அறம்சூழும் சூழ்ந்தவன் கேடு.**

## கொண்டு கூட்டும் முறை

**பிறன் கேடு மறந்தும் சூழற்க, சூழின் சூழ்ந்தவன் கேடு அறம் சூழும்**

## குறள் சாரம் 


## பரிமேலழகர் உரை

**பிறன் கேடு மறந்தும் சூழற்க** -  
ஒருவன் பிறனுக்குக் கேடு பயக்கும் வினையை  
மறந்தும் எண்ணாதொழிக,  

**சூழின் சூழ்ந்தவன் கேடு அறம் சூழும்** -  
எண்ணுவானாயின்,  
தனக்குக் கேடு பயக்கும் வினையை அறக்கடவுள் எண்ணும்.   

## பரிமேலழகர் உரைகுறிப்பு   

கேடு என்பன ஆகுபெயர்.  
சூழ்கின்றபொழுதே தானும் உடன்சூழ்தலின், இவன் பிற்படினும் அறக்கடவுள் முற்படும் என்பது பெறப்பட்டது.  
அறக்கடவுள் எண்ணுதலாவது, அவன்கெடத் தான் நீங்க நினைத்தல்.  
தீவினை எண்ணலும் ஆகாது என்பதாம்.  

## பொருட்க்குறிப்பு 

சூழ்கின்றபொழுதே தானும் உடன்சூழ்தலின்,  
இவன் பிற்படினும் அறக்கடவுள் முற்படும் என்பது பெறப்பட்டது.  

**அறக்கடவுள் எண்ணுதலாவது**, அவன்கெடத் தான் நீங்க நினைத்தல்.  

தீவினை எண்ணலும் ஆகாது என்பதாம்.  

## இலக்கணக்குறிப்பு  

**கேடு** என்பன ஆகுபெயர்.  



## குறள் எண் 

தீவினையச்சம் - குறள் - 0205  

## குறள் 

**இலன்என்று தீயவை செய்யற்க செய்யின்  
இலனாகும் மற்றும் பெயர்த்து.** 

## கொண்டு கூட்டும் முறை

**இலன் என்று தீயவை செய்யற்க, செய்யின் பெயர்த்தும் இலன் ஆகும்**

## குறள் சாரம் 


## பரிமேலழகர் உரை

**இலன் என்று தீயவை செய்யற்க** -  
யான் வறியன் என்று கருதி  
அது தீர்தற்பொருட்டுப்  
பிறர்க்குத் தீவினைகளை ஒருவன் செய்யாது ஒழிக,  

**செய்யின் பெயர்த்தும் இலன் ஆகும்** - செய்வானாயின், பெயர்த்தும் வறியனாம்.  

## பரிமேலழகர் உரைகுறிப்பு   

அத் தீவினையால் பிறவிதோறும் இலனாம் என்பதாம்.  
அன் விகுதி முன் தனித்தன்மையினும், பின் படர்க்கை ஒருமையினும் வந்தது.  
தனித்தன்மை 'உளனா என் உயிரை உண்டு' (கலித்தொகை .	குறிஞ்சி	.22 ) என்பதனாலும் அறிக.  
மற்று - அசை நிலை.  
இலம் என்று பாடம் ஓதுவாரும் உளர்.  
பொருளான் வறியன் எனக் கருதித் தீயவை செய்யற்க, செய்யின், அப்பொருளானேயன்றி, நற்குண நற்செய்கைகளானும் வறியனாம், என்று உரைப்பாரும் உளர்.  

## பொருட்க்குறிப்பு 

அத் தீவினையால் பிறவிதோறும் இலனாம் என்பதாம்.  
  
இலம் என்று பாடம் ஓதுவாரும் உளர்.  
பொருளான் வறியன் எனக் கருதித் **தீயவை செய்யற்க,  
செய்யின்**, அப்பொருளானேயன்றி,  
நற்குண நற்செய்கைகளானும் வறியனாம் என்று உரைப்பாரும் உளர்.  

## இலக்கணக்குறிப்பு  

* அன் விகுதி முன் தனித்தன்மையினும்,  
* பின் படர்க்கை ஒருமையினும் வந்தது. 

தனித்தன்மை _**உளனா என் உயிரை உண்டு (கலித்தொகை .	குறிஞ்சி	.22 )**_ என்பதனாலும் அறிக.  

**மற்று** - அசை நிலை.  



## குறள் எண் 

தீவினையச்சம் - குறள் - 0206  

## குறள் 

**தீப்பால தான்பிறர்கண் செய்யற்க நோய்ப்பால  
தன்னை அடல்வேண்டா தான்.** 

## கொண்டு கூட்டும் முறை

**நோய்ப்பால தன்னை அடல் வேண்டாதான், தீப்பால தான் பிறர்கண் செய்யற்க**

## குறள் சாரம் 


## பரிமேலழகர் உரை

**நோய்ப்பால தன்னை அடல் வேண்டாதான்** -  
துன்பம் செய்யும் கூற்றவாகிய பாவங்கள்  
தன்னைப் பின் வந்து வருத்துதலை வேண்டாதவன்,  

**தீப்பால தான் பிறர்கண் செய்யற்க** - தீமைக்கூற்றவாகிய வினைகளைத் தான் பிறர்மாட்டுச் செய்யாது ஒழிக.  
  

## பரிமேலழகர் உரைகுறிப்பு   

செய்யின், அப்பாவங்கள்அடுதல் ஒருதலை என்பதாம்.  

## பொருட்க்குறிப்பு 

செய்யின்,  
அப்பாவங்கள்அடுதல் ஒருதலை என்பதாம்.  

## இலக்கணக்குறிப்பு  




## குறள் எண் 

தீவினையச்சம் - குறள் - 0207  

## குறள் 

**எனைப்பகை யுற்றாரும் உய்வர் வினைப்பகை  
வீயாது பின்சென்று அடும்.** 

## கொண்டு கூட்டும் முறை

**எனைப்பகை உற்றாரும் உய்வர், வினைப்பகை வீயாது பின் சென்று அடும்**  

## குறள் சாரம் 


## பரிமேலழகர் உரை

**எனைப்பகை உற்றாரும் உய்வர்** - எத்துணைப் பெரிய பகை உடையாரும் அதனை ஒருவாற்றால் தப்புவர்,  

**வினைப்பகை வீயாது பின் சென்று அடும்** -  
அவ்வாறன்றித் தீவினை ஆகிய பகை நீங்காது புக்குழிப் புக்குக் கொல்லும்.  

## பரிமேலழகர் உரைகுறிப்பு   

"வீயாது உடம்பொடு நின்ற உயிரும் இல்லை" (புறநானுறு.363) என்புழியும் வீயாமை நீங்காமைக்கண் வந்தது. 

## பொருட்க்குறிப்பு 

_**"வீயாது உடம்பொடு நின்ற உயிரும் இல்லை" (புறநானுறு.363)**_ என்புழியும் வீயாமை நீங்காமைக்கண் வந்தது.  

## இலக்கணக்குறிப்பு  




## குறள் எண் 

தீவினையச்சம் - குறள் - 0208  

## குறள் 

**தீயவை செய்தார் கெடுதல் நிழல்தன்னை  
வீயாது அடிஉறைந் தற்று.** 

## கொண்டு கூட்டும் முறை

**தீயவை செய்தார் கெடுதல், நிழல் தன்னை வீயாது அடி உறைந்தற்று**  

## குறள் சாரம் 


## பரிமேலழகர் உரை

**தீயவை செய்தார் கெடுதல்** - பிறர்க்குத் தீவினைகளைச்  செய்தார் தாம் கெடுதல் எத்தன்மைத்து எனின்,  

**நிழல் தன்னை வீயாது அடி உறைந்தற்று** -  
ஒருவன் நிழல் நெடிதாகப் போயும்,  
அவன்றன்னை விடாது வந்து அடியின்கண் தங்கியதன்மைத்து.  

## பரிமேலழகர் உரைகுறிப்பு   

இவ்வுவமையைத் தன் காலம் வருந்துணையும் புலனாகாது உயிரைப்பற்றி நின்று அது வந்துழி உருப்பதாய தீவினையைச் செய்தார் பின் அதனால் கெடுதற்கு உவமையாக்கி உரைப்பாரும் உளர்.  
அஃது உரை அன்று என்பதற்கு அடி உறைந்த நிழல் தன்னை வீந்தற்று என்னாது, வீயாது அடி உறைந்தற்று என்ற பாடமே கரியாயிற்று.  
மேல் வீயாது பின் சென்று அடும் என்றார்.  
ஈண்டு அதனை உவமையான் விளக்கினார்.  

## பொருட்க்குறிப்பு 

இவ்வுவமையைத் தன் காலம் வருந்துணையும் புலனாகாது உயிரைப்பற்றி நின்று  
அது வந்துழி உருப்பதாய தீவினையைச் செய்தார்  
பின் அதனால் கெடுதற்கு உவமையாக்கி உரைப்பாரும் உளர். 

அஃது உரை அன்று என்பதற்கு  
அடி உறைந்த நிழல் தன்னை வீந்தற்று என்னாது,  
**வீயாது அடி உறைந்தற்று** என்ற பாடமே கரியாயிற்று.  

மேல் ( குறள் 0207) வீயாது பின் சென்று அடும் என்றார். 
ஈண்டு அதனை உவமையான் விளக்கினார்.   

## இலக்கணக்குறிப்பு  




## குறள் எண் 

தீவினையச்சம் - குறள் - 0209  

## குறள் 

**தன்னைத்தான் காதல னாயின் எனைத்தொன்றும்  
துன்னற்க தீவினைப் பால்.** 

## கொண்டு கூட்டும் முறை

**தன்னைத் தான் காதலன் ஆயின், தீவினைப்பால் எனைத்து ஒன்றும் துன்னற்க**  

## குறள் சாரம் 


## பரிமேலழகர் உரை

**தன்னைத் தான் காதலன் ஆயின்** -  
ஒருவன்,  
தன்னைத்தான் காதல் செய்தல் உடையனாயின்,  

**தீவினைப்பால் எனைத்து ஒன்றும் துன்னற்க** -  
தீவினையாகிய பகுதி எத்துணையும் சிறிது ஒன்றாயினும்  
பிறர்மாட்டுச் செய்யாது ஒழிக. 

## பரிமேலழகர் உரைகுறிப்பு   

நல்வினை தீவினை என வினைப்பகுதி இரண்டாகலின், தீவினைப் பால் என்றார்.  
பிறர்மாட்டுச் செய்த தீவினை தன் மாட்டுத் துன்பம் பயத்தல் விளக்கினார் ஆகலின், தன்னைத்தான் காதலன் ஆயின் என்றார்.  
இவை ஆறு பாட்டானும் பிறர்க்குத் தீவினை செய்யின் தாம் கெடுவர் என்பது கூறப்பட்டது.  

## பொருட்க்குறிப்பு 

* நல்வினை  
* தீவினை என வினைப்பகுதி இரண்டாகலின், **தீவினைப்பால்** என்றார்.  

பிறர்மாட்டுச் செய்த தீவினை  
தன் மாட்டுத் துன்பம் பயத்தல் விளக்கினார் ஆகலின்,  
**தன்னைத்தான் காதலன் ஆயின்** என்றார்.  

இவை ஆறு பாட்டானும் (குறள் 0204 - 0209),  
பிறர்க்குத் தீவினை செய்யின் தாம் கெடுவர் என்பது கூறப்பட்டது.  

## இலக்கணக்குறிப்பு  




## குறள் எண் 

தீவினையச்சம் - குறள் - 0210  

## குறள் 

**அருங்கேடன் என்பது அறிக மருங்கோடித்  
தீவினை செய்யான் எனின்.** 

## கொண்டு கூட்டும் முறை

**மருங்கு ஓடித் தீவினை செய்யான் எனின், அருங்கேடன் என்பது அறிக**

## குறள் சாரம் 


## பரிமேலழகர் உரை

**மருங்கு ஓடித் தீவினை செய்யான் எனின்** -  
ஒருவன் செந்நெறிக் கண் செல்லாது  
கொடுநெறிக்கண் சென்று  
பிறர்மாட்டுத் தீவினைகளைச் செய்யானாயின்,  

**அருங்கேடன் என்பது அறிக** - அவன் அரிதாகிய கேட்டையுடையவன் என்பது அறிக.

## பரிமேலழகர் உரைகுறிப்பு   

அருமை இன்மை.  
அருங்கேடன் என்பதனை, 'சென்று சேக்கல்லாப் புள்ள உள்ளில் என்றூழ் வியன்குளம்' (அகநானுறு . 42) என்பது போலக் கொள்க.  
ஓடி என்னும் வினையெச்சம் செய்யான் என்னும் எதிர்மறை வினையின் செய்தலோடு முடிந்தது.  
இதனால் தீவினை செய்யாதவன் கேடிலன் என்பது கூறப்பட்டது.  

## பொருட்க்குறிப்பு 

**அருமை** இன்மை.  

**அருங்கேடன்** என்பதனை, _**'சென்று சேக்கல்லாப் புள்ள உள்ளில் என்றூழ் வியன்குளம்' (அகநானுறு . 42)**_ என்பது போலக் கொள்க.  

இதனால் தீவினை செய்யாதவன் கேடிலன் என்பது கூறப்பட்டது.   

## இலக்கணக்குறிப்பு  

**ஓடி** என்னும் வினையெச்சம் **செய்யான்** என்னும் எதிர்மறை வினையின் செய்தலோடு முடிந்தது.  




## அதிகாரம் எண்

ஒப்புரவறிதல் - பாயிரம் - 022

## உரை

அஃதாவது _( ஒப்புரவறிதலாவது )_,  
உலக நடையினை அறிந்து செய்தல்.  

* உலகநடை  
* வேதநடை போல  
அறநூல்களுட் கூறப்படுவதன்றித்  
தாமே அறிந்து செய்யுந்தன்மைத்து ஆகலின், 
ஒப்புரவு அறிதல் என்றார்.  
மேல்,  
* மனம்  
* மொழி  
* மெய்களால் தவிரத் தகுவன கூறினார்,  
இனிச்  
செய்யத் தகுவனவற்றுள்  
எஞ்சி நின்றன கூறுகின்றார் ஆகலின்,  
இது தீவினையச்சத்தின் பின் வைக்கப்பட்டது.




## குறள் எண் 

ஒப்புரவறிதல் - குறள் - 0211  

## குறள் 

**கைம்மாறு வேண்டாக் கடப்பாடு மாரிமாட்டு  
என்ஆற்றுங் கொல்லோ வுலகு.** 

## கொண்டு கூட்டும் முறை

**மாரிமாட்டு உலகு என் ஆற்றும், கடப்பாடு கைம்மாறு வேண்டா**

## குறள் சாரம் 


## பரிமேலழகர் உரை

**மாரிமாட்டு உலகு என் ஆற்றும்** -  
தமக்கு நீர் உதவுகின்ற மேகங்களினிடத்து  
உயிர்கள் என்ன கைம்மாறு செய்யா நின்றன,  

**கடப்பாடு கைம்மாறு வேண்டா** -  
ஆகலான்,  
அம்மேகங்கள் போல்வார் செய்யும் ஒப்புரவுகளும் கைம்மாறு நோக்குவன அல்ல. 

## பரிமேலழகர் உரைகுறிப்பு   

என் ஆற்றும்?' என்ற வினா, யாதும் ஆற்றா என்பது தோன்ற நிற்றலின், அது வருவித்துரைக்கப்படும்.  
தவிரும் தன்மைய அல்ல என்பது கடப்பாடு என்னும் பெயரானே பெறப்பட்டது.  
செய்வாராது வேண்டாமையைச் செய்யப்படுவனமேல் ஏற்றினார்.   

## பொருட்க்குறிப்பு 

**என் ஆற்றும்?** என்ற வினா,  
யாதும் ஆற்றா என்பது தோன்ற நிற்றலின், அது வருவித்துரைக்கப்படும்.  

தவிரும் தன்மைய அல்ல என்பது **கடப்பாடு** என்னும் பெயரானே பெறப்பட்டது.  

செய்வாராது **வேண்டாமையைச்** செய்யப்படுவனமேல் ஏற்றினார்.  

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0212  

## குறள் 

**தாளாற்றித் தந்த பொருளெல்லாந் தக்கார்க்கு  
வேளாண்மை செய்தற் பொருட்டு.** 

## கொண்டு கூட்டும் முறை

**தக்கார்க்கு, தாள் ஆற்றித் தந்த பொருள் எல்லாம், வேளாண்மை செய்தற் பொருட்டு**  

## குறள் சாரம் 


## பரிமேலழகர் உரை

**தக்கார்க்கு** - தகுதி உடையார்க்கு ஆயின்,  

**தாள் ஆற்றித் தந்த பொருள் எல்லாம்** - முயல்தலைச் செய்து ஈட்டிய பொருள் முழுதும்,  

**வேளாண்மை செய்தற் பொருட்டு** - ஒப்புரவு செய்தற் பயத்தவாம். 

## பரிமேலழகர் உரைகுறிப்பு   

பிறர்க்கு உதவாதார் போலத் தாமே உண்டற்பொருட்டும் வைத்து இழத்தற்பொருட்டும் அன்று என்பதாயிற்று.   

## பொருட்க்குறிப்பு 

பிறர்க்கு உதவாதார் போலத்  
* தாமே உண்டற்பொருட்டும்  
* வைத்து இழத்தற்பொருட்டும் அன்று என்பதாயிற்று.  

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0213  

## குறள் 

**புத்தே ளுலகத்தும் ஈண்டும் பெறலரிதே  
ஒப்புரவின் நல்ல பிற**

## கொண்டு கூட்டும் முறை

**புத்தேள் உலகத்தும் ஈண்டும், ஒப்புரவின் நல்ல பிற பெறல் அரிது**  

## குறள் சாரம் 


## பரிமேலழகர் உரை

**புத்தேள் உலகத்தும் ஈண்டும்** - தேவர் உலகத்தும் இவ்வுலகத்தும்,  

**ஒப்புரவின் நல்ல பிற பெறல் அரிது** - ஒப்புரவுபோல நல்லன பிற செயல்களைப் பெறுதல் அரிது.  

## பரிமேலழகர் உரைகுறிப்பு   

ஈவாரும் ஏற்பாரும் இன்றி எல்லோரும் ஒரு தன்மையராதலின், புத்தேள் உலகத்து அரிதாயிற்று.  
யாவர்க்கும் ஒப்பது இது போல் பிறிதொன்று இன்மையின், இவ்வுலகத்து அரிதாயிற்று.  
பெறற்கரிது என்று பாடம் ஓதி, பெறுதற்குக் காரணம் அரிது என்று உரைப்பாரும் உளர்.  
இவை மூன்று பாட்டானும் ஒப்புரவினது சிறப்புக் கூறப்பட்டது.  

## பொருட்க்குறிப்பு 

* ஈவாரும் ஏற்பாரும் இன்றி எல்லோரும் ஒரு தன்மையராதலின்,  
**புத்தேள் உலகத்து** அரிதாயிற்று.  

* யாவர்க்கும் ஒப்பது இது போல் பிறிதொன்று இன்மையின்,  
**இவ்வுலகத்து** அரிதாயிற்று.  

**பெறற்கரிது** என்று பாடம் ஓதி,  
**பெறுதற்குக் காரணம் அரிது** என்று உரைப்பாரும் உளர்.  

இவை மூன்று பாட்டானும் (குறள் 0211 - 0213),  
ஒப்புரவினது சிறப்புக் கூறப்பட்டது.  

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0214  

## குறள் 

**ஒத்த தறிவான் உயிர்வாழ்வான் மற்றையான்  
செத்தாருள் வைக்கப் படும்.** 

## கொண்டு கூட்டும் முறை

**உயிர் வாழ்வான் ஒத்தது அறிவான், மற்றையான் செத்தாருள் வைக்கப்படும்** 

## குறள் சாரம் 


## பரிமேலழகர் உரை

**உயிர் வாழ்வான் ஒத்தது அறிவான்** -  
உயிரோடு கூடி வாழ்வானாவான்  
உலக நடையினை அறிந்து செய்வான்,  

**மற்றையான் செத்தாருள் வைக்கப்படும்** -  
அஃதறிந்து செய்யாதவன்,  
உயிருடையானே யாயினும் செத்தாருள் ஒருவனாகக் கருதப்படும். 

## பரிமேலழகர் உரைகுறிப்பு   

உயிரின் அறிவும் செயலும் காணாமையின், செத்தாருள் வைக்கப்படும் என்றார்.  
இதனான் உலகநடைவழு வேதநடைவழுப்போலத் தீர்திறன் உடைத்துஅன்று என்பது கூறப்பட்டது. 

## பொருட்க்குறிப்பு 

உயிரின்  
* அறிவும்  
* செயலும் காணாமையின், **செத்தாருள் வைக்கப்படும்** என்றார்.  

இதனான்  
* உலகநடைவழு  
* வேதநடைவழுப்போலத் தீர்திறன் உடைத்துஅன்று என்பது கூறப்பட்டது.

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0215  

## குறள் 

**ஊருணி நீர்நிறைந் தற்றே உலகவாம்  
பேரறி வாளன் திரு.** 

## கொண்டு கூட்டும் முறை

**உலகு அவாம் பேரறிவாளன் திரு, ஊருணி நீர் நிறைந்தற்று**

## குறள் சாரம் 


## பரிமேலழகர் உரை

**உலகு அவாம் பேரறிவாளன் திரு** -  
உலகநடையை விரும்பிச் செய்யும்  
பெரிய அறிவினை உடையவனது செல்வம்,  

**ஊருணி நீர் நிறைந்தற்று** -  
ஊரின் வாழ்வார் தண்ணீர் உண்ணும் குளம்  
நீர் நிறைந்தாற் போலும். 

## பரிமேலழகர் உரைகுறிப்பு   

நிறைதல் என்னும் இடத்து நிகழ் பொருளின் தொழில் இடத்தின் மேல் ஏற்றப்பட்டது.  
பாழ் போகாது நெடிது நின்று எல்லார்க்கும் வேண்டுவன தப்பாது உதவும் என்பதாம்.  

## பொருட்க்குறிப்பு 

* பாழ் போகாது  
* நெடிது நின்று  
* எல்லார்க்கும் வேண்டுவன தப்பாது உதவும் என்பதாம்.  

## இலக்கணக்குறிப்பு  

நிறைதல் என்னும்  
இடத்துநிகழ்பொருளின்தொழில்,  
இடத்தின் மேல் ஏற்றப்பட்டது.  



## குறள் எண் 

ஒப்புரவறிதல் - குறள் - 0216  

## குறள் 

**பயன்மரம் உள்ளூர்ப் பழுத்தற்றால் செல்வம்  
நயனுடை யான்கண் படின்**

## கொண்டு கூட்டும் முறை

**செல்வம் நயன்உடையான்கண் படின், பயன்மரம் உள்ளூர்ப் பழுத்தற்று** 

## குறள் சாரம் 


## பரிமேலழகர் உரை

**செல்வம் நயன்உடையான்கண் படின்** - செல்வம் ஒப்புரவு செய்வான் கண்ணே படுமாயின்,  

**பயன் மரம் உள்ளூர்ப் பழுத்தற்று** - அது பயன்படுமரம் ஊர் நடுவே பழுத்தாற்போலும். 

## பரிமேலழகர் உரைகுறிப்பு   

உலகநீதி பலவற்றுள்ளும் ஒப்புரவு சிறந்தமையின், அதனையே நயன் என்றார்.  
எல்லார்க்கும் எளிதில் பயன் கொடுக்கும் என்பதாம்.  

## பொருட்க்குறிப்பு 

உலகநீதி பலவற்றுள்ளும் ஒப்புரவு சிறந்தமையின்,  
அதனையே **நயன்** என்றார்.  

எல்லார்க்கும் எளிதில் பயன் கொடுக்கும் என்பதாம்.  

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0217  

## குறள் 

**மருந்தாகித் தப்பா மரத்தற்றால் செல்வம்  
பெருந்தகை யான்கண் படின்.**

## கொண்டு கூட்டும் முறை

**செல்வம் பெருந்தகையான்கண் படின், மருந்தாகித் தப்பா மரத்தற்று** 

## குறள் சாரம் 


## பரிமேலழகர் உரை

**செல்வம் பெருந்தகையான்கண் படின்** -  
செல்வம்  
ஒப்புரவு செய்யும் பெரிய தகைமையுடையான் கண்ணே படுமாயின்,  

**மருந்தாகித் தப்பா மரத்தற்று** -  
அஃது  
எல்லா உறுப்பும் பிணிகட்கு மருந்தாய்த் தப்பாத மரத்தை ஒக்கும்.  

## பரிமேலழகர் உரைகுறிப்பு   

தப்புதலாவது, கோடற்கு அரிய இடங்களில் நின்றாதல், மறைந்து நின்றாதால் , காலத்தான் வேறுபட்டாதல், பயன்படாமை.  
தன் குறை நோக்காது எல்லார் வருத்தமும் தீர்க்கும் என்பதாம்.  
இவை மூன்று பாட்டானும் கடப்பாட்டாளனுடைய பொருள் பயன்படுமாறு கூறப்பட்டது.  

## பொருட்க்குறிப்பு 

**தப்புதலாவது**,  
* கோடற்கு அரிய இடங்களில் நின்றாதல்,  
* மறைந்து நின்றாதால்,  
* காலத்தான் வேறுபட்டாதல் பயன்படாமை.  
தன் குறை நோக்காது எல்லார் வருத்தமும் தீர்க்கும் என்பதாம்.  

இவை மூன்று பாட்டானும் (குறள் 0215 - 0217)   
கடப்பாட்டாளனுடைய பொருள் பயன்படுமாறு கூறப்பட்டது.  

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0218  

## குறள் 

**இடனில் பருவத்தும் ஒப்புரவிற்கு ஒல்கார்  
கடனறி காட்சி யவர்.** 

## கொண்டு கூட்டும் முறை

**இடன் இல் பருவத்தும் ஒப்புரவிற்கு ஒல்கார், கடன் அறி காட்சியவர்**

## குறள் சாரம் 


## பரிமேலழகர் உரை


**இடன் இல் பருவத்தும் ஒப்புரவிற்கு ஒல்கார்** - செல்வம் சுருங்கிய காலத்தும் ஒப்புரவு செய்தற்குத் தளரார்,  

**கடன் அறி காட்சியவர்** - தாம் செய்யத் தகுந்தவற்றை அறிந்த இயற்கை அறிவுடையார்.    

## பரிமேலழகர் உரைகுறிப்பு   

பிற எல்லாம் ஒழியினும், இஃது ஒழியார் என்பதாம்.  

## பொருட்க்குறிப்பு 

பிற எல்லாம் ஒழியினும், இஃது ஒழியார் என்பதாம்.  

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0219  

## குறள் 

**நயனுடையான் நல்கூர்ந்தா னாதல் செயும்நீர  
செய்யாது அமைகலா வாறு.** 

## கொண்டு கூட்டும் முறை

**நயன் உடையான் நல்கூர்ந்தான் ஆதல், செயும் நீர செய்யாது அமைகலா ஆறு** 

## குறள் சாரம் 


## பரிமேலழகர் உரை

**நயன் உடையான் நல்கூர்ந்தான் ஆதல்** - ஒப்புரவு செய்தலை உடையான் நல்கூர்ந்தான் ஆதலாவது,  

**செயும் நீர செய்யாது அமைகலா ஆறு** -  
தவிராது செய்யும் நீர்மையையுடைய அவ்வொப்புரவுகளைச் செய்யப்பெறாது  
வருந்துகின்ற இயல்பாம்.  

## பரிமேலழகர் உரைகுறிப்பு   

தான் நுகர்வன நுகரப் பெறாமை அன்று என்பதாம்.  
இவ்விரண்டு பாட்டானும் வறுமையான் ஒப்புரவு ஒழிதற்பாற்று அன்று என்பது கூறப்பட்டது.  

## பொருட்க்குறிப்பு 

தான் நுகர்வன நுகரப் பெறாமை அன்று என்பதாம்.  

இவ்விரண்டு பாட்டானும் (குறள் 0218 - 0219)  
வறுமையான் ஒப்புரவு ஒழிதற்பாற்று அன்று என்பது கூறப்பட்டது.  

## இலக்கணக்குறிப்பு  




## குறள் எண் 

ஒப்புரவறிதல் - குறள் - 0220  

## குறள் 

**ஒப்புரவி னால்வரும் கேடெனின் அஃதொருவன்  
விற்றுக்கோள் தக்கது உடைத்து.** 

## கொண்டு கூட்டும் முறை

**ஒப்புரவினால் கேடு வரும் எனின், அஃது ஒருவன் விற்றுக்கோள் தக்கது உடைத்து**  

## குறள் சாரம் 


## பரிமேலழகர் உரை

**ஒப்புரவினால் கேடு வரும் எனின்** - ஒப்புரவு செய்தலான் ஒருவனுக்குப் பொருட்கேடு வரும் என்பார் உளராயின்,  

**அஃது ஒருவன் விற்றுக்கோள் தக்கது உடைத்து** -  
அக்கேடு,  
தன்னை விற்றாயினும் கொள்ளும் தகுதியை உடைத்து.   

## பரிமேலழகர் உரைகுறிப்பு   

தன்னைவிற்றுக் கொள்ளப்படுவதொரு பொருள் இல்லை அன்றே? இஃதாயின் அதுவும் செய்யப்படும் என்றது, புகழ் பயத்தல் நோக்கி.  
இதனான் ஒப்புரவினால் கெடுவது கேடு அன்று என்பது கூறப்பட்டது.  

## பொருட்க்குறிப்பு 


தன்னைவிற்றுக் கொள்ளப்படுவதொரு பொருள் இல்லை அன்றே?  
இஃதாயின் அதுவும் செய்யப்படும் என்றது, புகழ் பயத்தல் நோக்கி.  

இதனான் ஒப்புரவினால் கெடுவது கேடு அன்று என்பது கூறப்பட்டது.  

## இலக்கணக்குறிப்பு  





## அதிகாரம் எண்

ஈகை - பாயிரம் - 023

## உரை

அஃதாவது _( ஈகையாவது )_,  
வறியராய் ஏற்றார்க்கு மாற்றாது கொடுத்தல்.  
இது  
மறுமை நோக்கியது ஆகலின்,  
இம்மை நோக்கிய ஒப்புரவு அறிதலின் பின் வைக்கப்பட்டது.




## குறள் எண் 

ஈகை - குறள் - 0221  

## குறள் 

**வறியார்க்கொன்று ஈவதே ஈகைமற் றெல்லாம்  
குறியெதிர்ப்பை நீர துடைத்து.** 

## கொண்டு கூட்டும் முறை

**வறியார்க்கு ஒன்று ஈவதே ஈகை, மற்று எல்லாம் குறியெதிர்ப்பை நீரது உடைத்து**

## குறள் சாரம் 


## பரிமேலழகர் உரை

**வறியார்க்கு ஒன்று ஈவதே ஈகை** -  
ஒரு பொருளும் இல்லாதார்க்கு  
அவர் வேண்டியது ஒன்றைக் கொடுப்பதே பிறர்க்குக் கொடுத்தலாவது,  

**மற்று எல்லாம் குறியெதிர்ப்பை நீரது உடைத்து** -  
அஃதொழிந்த எல்லாக் கொடையும்  
குறியெதிர்ப்பைக் கொடுக்கும் நீர்மையை உடைத்து.  

## பரிமேலழகர் உரைகுறிப்பு   

ஒழிந்த கொடைகளாவன வறியவர் அல்லாதார்க்கு ஒரு பயன் நோக்கிக் கொடுப்பன.  
குறியெதிர்ப்பாவது அளவு குறித்து வாங்கி அவ்வாங்கியவாறே எதிர் கொடுப்பது.  
நீரது என்புழி, அது என்பது பகுதிப்பொருள் விகுதி.  
பின்னும் தன்பால் வருதலின், குறியெதிர்ப்பை நீரது உடைத்து என்றார்.  
இதனால் ஈகையது இலக்கணம் கூறப்பட்டது.  

## பொருட்க்குறிப்பு 

**ஒழிந்த கொடைகளாவன** - வறியவர் அல்லாதார்க்கு ஒரு பயன் நோக்கிக் கொடுப்பன.  

**குறியெதிர்ப்பாவது** அளவு குறித்து வாங்கி அவ்வாங்கியவாறே எதிர் கொடுப்பது.  
  
இதனால் ஈகையது இலக்கணம் கூறப்பட்டது.  

## இலக்கணக்குறிப்பு  

**நீரது** என்புழி, அது என்பது பகுதிப்பொருள் விகுதி.  

பின்னும் தன்பால் வருதலின், **குறியெதிர்ப்பை நீரது உடைத்து** என்றார்.  



## குறள் எண் 

ஈகை - குறள் - 0222  

## குறள் 

**நல்லாறு எனினும் கொளல்தீது மேலுலகம்  
இல்லெனினும் ஈதலே நன்று.** 

## கொண்டு கூட்டும் முறை

**கொளல் நல் ஆறு எனினும் தீது, மேல் உலகம் இல் எனினும் ஈதலே நன்று**

## குறள் சாரம் 


## பரிமேலழகர் உரை

**கொளல் நல் ஆறு எனினும் தீது** -  
ஏற்றல் வீட்டுலகிற்கு நல்ல நெறி என்பார் உளராயினும்  
அது தீது,  

**மேல் உலகம் இல் எனினும் ஈதலே நன்று** -  
ஈந்தார்க்கு அவ்வுலகு எய்துதல் இல்லை என்பார் உளராயினும்  
ஈதலே நன்று.  

## பரிமேலழகர் உரைகுறிப்பு   

எனினும் என்பது இரு வழியும் அங்ஙனம் கூறுவார் இன்மை விளக்கி நின்றது.  
பிரிநிலை ஏகாரத்தால் பிற அறங்களின் ஈதல் சிறந்தது என்பது பெற்றாம்.  
நல்லது கூறுவார் தீயதும் உடன் கூறினார்.  

## பொருட்க்குறிப்பு 

நல்லது கூறுவார் தீயதும் உடன் கூறினார்.  

## இலக்கணக்குறிப்பு  

**எனினும்** என்பது இரு வழியும் அங்ஙனம் கூறுவார் இன்மை விளக்கி நின்றது.  

பிரிநிலை ஏகாரத்தால் பிற அறங்களின் ஈதல் சிறந்தது என்பது பெற்றாம்.  



## குறள் எண் 

ஈகை - குறள் - 0223  

## குறள் 

**இலனென்னும் எவ்வம் உரையாமை ஈதல்  
குலன்உடையான் கண்ணே உள.** 

## கொண்டு கூட்டும் முறை

**'இலன் என்னும் எவ்வம் உரையாமை- ஈதல், உள குலன்உடையான்கண்ணே**
## குறள் சாரம் 


## பரிமேலழகர் உரை

**'இலன் என்னும் எவ்வம் உரையாமை** -  
யான் வறியன் என்று இரப்பான் சொல்லும் இளிவரவைத்  
தான் பிறர்கண் சொல்லாமையும்,  

**ஈதல்** - அதனைத் தன்கண் சொன்னார்க்கு மாற்றாது ஈதலும்,  

**உள குலன்உடையான்கண்ணே** - இவை இரண்டும் உளவாவன குடிப் பிறந்தான் கண்ணே.

## பரிமேலழகர் உரைகுறிப்பு   

மேல் தீது என்றது ஒழிதற்கும் நன்று என்றது செய்தற்கும் உரியவனை உணர்த்தியவாறு.  
இனி இலன் என்னும் எவ்வம் உரையாமை ஈதல் என்பதற்கு, அவ்விளிவரவை ஒருவன் தனக்குச் சொல்வதற்கு முன்னே அவன் குறிப்பறிந்து கொடுத்தல் எனவும், அதனைப் பின்னும் பிறனொருவன்பால் சென்று அவன் உரையா வகையால் கொடுத்தல் எனவும், யான் இதுபொழுது பொருளுடையேன் அல்லேன் எனக் கரப்பார் சொல்லும் இளிவரவைச் சொல்லாது கொடுத்தல் எனவும் உரைப்பாரும் உளர்.  
அவர் ஈதல் என்பதனைப் பொருட்பன்மை பற்றி வந்த பன்மையாக உரைப்பர்.    

## பொருட்க்குறிப்பு   

மேல் தீது என்றது ஒழிதற்கும் நன்று என்றது செய்தற்கும் உரியவனை உணர்த்தியவாறு.  

இனி **இலன் என்னும் எவ்வம் உரையாமை ஈதல்** என்பதற்கு,  
* அவ்விளிவரவை ஒருவன் தனக்குச் சொல்வதற்கு முன்னே அவன் குறிப்பறிந்து கொடுத்தல் எனவும்,  
* அதனைப் பின்னும் பிறனொருவன்பால் சென்று அவன் உரையா வகையால் கொடுத்தல் எனவும்,  
* யான் இதுபொழுது பொருளுடையேன் அல்லேன் எனக் கரப்பார் சொல்லும் இளிவரவைச் சொல்லாது கொடுத்தல் எனவும் உரைப்பாரும் உளர்.  

## இலக்கணக்குறிப்பு  

அவர் ஈதல் என்பதனைப் பொருட்பன்மை பற்றி வந்த பன்மையாக உரைப்பர்.   



## குறள் எண் 

ஈகை - குறள் - 0224  

## குறள் 

**இன்னாது இரக்கப் படுதல் இரந்தவர்  
இன்முகங் காணும் அளவு.** 

## கொண்டு கூட்டும் முறை

**இரக்கப்படுதல் இன்னாது, இரந்தவர் இன்முகம் காணும் அளவு**

## குறள் சாரம் 


## பரிமேலழகர் உரை

**இரக்கப்படுதல் இன்னாது** - இரத்தலேயன்றி இரக்கப்படுதலும் இனிது அன்று,  

**இரந்தவர் இன்முகம் காணும் அளவு** -  
ஒரு பொருளை இரந்தவர்  
அது பெற்றதனால் இனிதாகிய அவர் முகங் காணும் அளவும்   

## பரிமேலழகர் உரைகுறிப்பு   

எச்ச உம்மையும் முற்று உம்மையும் விகாரத்தால் தொக்கன.  
இரக்கப் படுதல் - இரப்பார்க்கு ஈவல் என்று இருத்தல்.  
அதனை இன்னாது என்றது 'எல்லாம் இரப்பார்க்கு ஒன்று ஈயாமை' (நாலடியார்.145) கூடுங்கொல்லோ என்னும் அச்சம் நோக்கி.  
எனவே எல்லாப் பொருளும் ஈதல் வேண்டும் என்பது பெறப்பட்டது.  

## பொருட்க்குறிப்பு 

**இரக்கப் படுதல்** - இரப்பார்க்கு ஈவல் என்று இருத்தல்.  

அதனை **இன்னாது** என்றது _**எல்லாம் இரப்பார்க்கு ஒன்று ஈயாமை' (நாலடியார்.145)**_ கூடுங்கொல்லோ என்னும் அச்சம் நோக்கி.  

எனவே எல்லாப் பொருளும் ஈதல் வேண்டும் என்பது பெறப்பட்டது.  

## இலக்கணக்குறிப்பு  

எச்ச உம்மையும் முற்று உம்மையும் விகாரத்தால் தொக்கன.   



## குறள் எண் 

ஈகை - குறள் - 0225  

## குறள் 

**ஆற்றுவா ராற்றல் பசியாற்றல் அப்பசியை  
மாற்றுவார் ஆற்றலின் பின்.** 

## கொண்டு கூட்டும் முறை

**ஆற்றுவார் ஆற்றல் பசிஆற்றல், அப்பசியை மாற்றுவார் ஆற்றலின் பின்**  

## குறள் சாரம் 


## பரிமேலழகர் உரை

**ஆற்றுவார் ஆற்றல் பசிஆற்றல்** -  
தவத்தான் வலியார்க்கு வலியாவது  
தம்மையுற்ற பசியைப் பொறுத்தல்,  

**அப்பசியை மாற்றுவார் ஆற்றலின் பின்** -  
அவ் வலிதான் அங்ஙனம் பொறுத்தற்கு அரிய பசியை  
ஈகையான் ஒழிப்பாரது வலிக்குப்பின். 

## பரிமேலழகர் உரைகுறிப்பு   

தாமும் பசித்துப் பிறரையும் அது தீர்க்க மாட்டாதார் ஆற்றலின், தாமும் பசியாது பிறரையும் அது தீர்ப்பார் ஆற்றல் நன்று என்பதாம்.   

## பொருட்க்குறிப்பு 

தாமும் பசித்துப் பிறரையும் அது தீர்க்க மாட்டாதார் ஆற்றலின்,  
தாமும் பசியாது பிறரையும் அது தீர்ப்பார் ஆற்றல் நன்று என்பதாம்.   

## இலக்கணக்குறிப்பு  




## குறள் எண் 

ஈகை - குறள் - 0226  

## குறள் 

**அற்றார் அழிபசி தீர்த்தல் அஃதொருவன்  
பெற்றான் பொருள்வைப் புழி.** 

## கொண்டு கூட்டும் முறை

**அற்றார் அழிபசி தீர்த்தல், பொருள் பெற்றான் ஒருவன் வைப்புழி அஃது**

## குறள் சாரம் 


## பரிமேலழகர் உரை

**அற்றார் அழிபசி தீர்த்தல்** - வறியாரது மிக்க பசியை அறன் நோக்கித் தீர்க்க,  

**பொருள் பெற்றான் ஒருவன் வைப்புழி அஃது** -  
பொருள் பெற்றான் ஒருவன்  
அதனைத் தனக்கு உதவ வைக்கும் இடம் அவ்வறம் ஆகலான். 

## பரிமேலழகர் உரைகுறிப்பு   

எல்லா நன்மைகளும் அழிய வருதலின், அழி பசி என்றார்.  
அறம் நோக்கி என்பது எஞ்சி நின்றது.  
அற்றார் அழிபசி தீர்த்த பொருள் பின் தனக்கே வந்து உதவும் என்பதாம்.  

## பொருட்க்குறிப்பு 

எல்லா நன்மைகளும் அழிய வருதலின், **அழி பசி** என்றார்.  

**அறம்** நோக்கி என்பது எஞ்சி நின்றது.  

அற்றார் அழிபசி தீர்த்த பொருள் பின் தனக்கே வந்து உதவும் என்பதாம்.  

## இலக்கணக்குறிப்பு  




## குறள் எண் 

ஈகை - குறள் - 0227  

## குறள் 

**பாத்தூண் மரீஇ யவனைப் பசிஎன்னும்  
தீப்பிணி தீண்டல் அரிது.** 

## கொண்டு கூட்டும் முறை

**பாத்து ஊண் மரீஇயவனை, பசி என்னும் தீப்பிணி தீண்டல் அரிது** 

## குறள் சாரம் 


## பரிமேலழகர் உரை

**பாத்து ஊண் மரீஇயவனை** - எஞ்ஞான்றும் பகுத்து உண்டல் பயின்றவனை,  

**பசி என்னும் தீப்பிணி தீண்டல் அரிது** - பசி என்று சொல்லப்படும் தீய நோய் தீண்டல் இல்லை.

## பரிமேலழகர் உரைகுறிப்பு   

இவ்வுடம்பில் நின்று ஞான ஒழுக்கங்களை அழித்து அதனால் வரும் உடம்புகட்கும் துன்பஞ்செய்தலின், தீப்பிணி எனப்பட்டது.  
தனக்கு மருத்துவன் தான் ஆகலின், பசிப்பிணி நணுகாது என்பதாம்.  
இவை ஆறு பாட்டானும் ஈதலின் சிறப்புக் கூறப்பட்டது.  

## பொருட்க்குறிப்பு 

இவ்வுடம்பில் நின்று ஞான ஒழுக்கங்களை அழித்து  
அதனால் வரும் உடம்புகட்கும் துன்பஞ்செய்தலின், **தீப்பிணி** எனப்பட்டது.   

தனக்கு மருத்துவன் தான் ஆகலின், **பசிப்பிணி** நணுகாது என்பதாம்.   

இவை ஆறு பாட்டானும் (குறள் 0222 - 0227)  
ஈதலின் சிறப்புக் கூறப்பட்டது.  

## இலக்கணக்குறிப்பு  




## குறள் எண் 

ஈகை - குறள் - 0228  

## குறள் 

**ஈத்துவக்கும் இன்பம் அறியார்கொல் தாமுடைமை  
வைத்திழக்கும் வன்க ணவர்.** 

## கொண்டு கூட்டும் முறை

**தாம் உடைமை வைத்து இழக்கும் வன்கணவர், ஈத்து உவக்கும் இன்பம் அறியார்கொல்** 

## குறள் சாரம் 


## பரிமேலழகர் உரை

**தாம் உடைமை வைத்து இழக்கும் வன்கணவர்** -  
தாம் உடைய பொருளை ஈயாது வைத்துப்  
பின் இழந்துபோம் அருளிலாதார்,  

**ஈத்து உவக்கும் இன்பம் அறியார்கொல்** -  
வறியார்க்கு வேண்டியவற்றைக் கொடுத்து அவர் உவத்தலான்  
அருளுடையார் எய்தும் இன்பத்தினைக் கண்டறியார் கொல்லோ! 

## பரிமேலழகர் உரைகுறிப்பு   

உவக்கும் என்பது காரணத்தின்கண் வந்த பெயரெச்சம், அஃது இன்பம் என்னும் காரியப் பெயர் கொண்டது.  
அறிந்தாராயின், தாமும் அவ்வின்பத்தை எய்துவது அல்லது வைத்து இழவார் என்பது கருத்து. 
## பொருட்க்குறிப்பு 

அறிந்தாராயின்,  
தாமும் அவ்வின்பத்தை எய்துவது அல்லது வைத்து இழவார் என்பது கருத்து.  

## இலக்கணக்குறிப்பு  

**உவக்கும்** என்பது காரணத்தின்கண் வந்த பெயரெச்சம்,  
அஃது **இன்பம்** என்னும் காரியப் பெயர் கொண்டது.  



## குறள் எண் 

ஈகை - குறள் - 0229  

## குறள் 

**இரத்தலின் இன்னாது மன்ற நிரப்பிய  
தாமே தமியர் உணல்.**  

## கொண்டு கூட்டும் முறை

**நிரப்பிய தாமே தமியர் உணல் இரத்தலின் இன்னாது மன்ற** 

## குறள் சாரம் 


## பரிமேலழகர் உரை

**நிரப்பிய தாமே தமியர் உணல்** -  
பொருட்குறை நிரப்பவேண்டி வறியார்க்கு ஈயாது  
தாமே தனித்து உண்டல்  

**இரத்தலின் இன்னாது மன்ற** -  
ஒருவர்க்குப் பிறர்பால் சென்று இரத்தலினும் இன்னாது  
ஒருதலையாக.

## பரிமேலழகர் உரைகுறிப்பு   

பொருட்குறை நிரப்பலாவது ஒரோ எண்களைக் குறித்து இத்துணை ஈட்டுவதும் என ஈட்டத்தையே மேற்கொண்டு இவறிக் கூட்டுதல்.  
தனித்தல் பிறரை ஒழித்தல்.  
இரத்தற்கு உள்ளது அப்பொழுதை இளிவரவே பின் நல்குரவு இல்லை தமியர் உண்டற்கு அவை இரண்டும் உளவாம் ஆகலின், இரத்தலின் இன்னாது என்றார்.  
நிரப்பிய என்பதற்குத் தேடிய உணவுகளை என்று உரைப்பாரும் உளர்.   

## பொருட்க்குறிப்பு 

**பொருட்குறை நிரப்பலாவது** ஒரோ எண்களைக் குறித்து இத்துணை ஈட்டுவதும் என ஈட்டத்தையே மேற்கொண்டு இவறிக் கூட்டுதல்.  

**தனித்தல்** பிறரை ஒழித்தல்.  

இரத்தற்கு உள்ளது அப்பொழுதை இளிவரவே பின் நல்குரவு இல்லை  
தமியர் உண்டற்கு அவை இரண்டும் உளவாம் ஆகலின்,  
**இரத்தலின் இன்னாது** என்றார்.  

**நிரப்பிய** என்பதற்குத் தேடிய உணவுகளை என்று உரைப்பாரும் உளர்.  

## இலக்கணக்குறிப்பு  




## குறள் எண் 

ஈகை - குறள் - 0230  

## குறள் 

**சாதலின் இன்னாத தில்லை இனிததூஉம்  
ஈதல் இயையாக் கடை.** 

## கொண்டு கூட்டும் முறை

**சாதலின் இன்னாதது இல்லை, அதூஉம் ஈதல் இயையாக் கடை இனிது**  

## குறள் சாரம் 


## பரிமேலழகர் உரை

**சாதலின் இன்னாதது இல்லை** - ஒருவற்குச் சாதல் போல இன்னாதது ஒன்று இல்லை,  

**அதூஉம் ஈதல் இயையாக் கடை இனிது** -  
அத்தன்மைத்தாகிய சாதலும்,  
வறியார்க்கு ஒன்று ஈதல் முடியாதவழி இனிது.

## பரிமேலழகர் உரைகுறிப்பு   

பிறர்க்குப் பயன்படாத உடற்பொறை நீங்குதலான், இனிது என்றார்.  
இவை மூன்று பாட்டானும் ஈயாமையின் குற்றம் கூறப்பட்டது.   

## பொருட்க்குறிப்பு 

பிறர்க்குப் பயன்படாத உடற்பொறை நீங்குதலான், **இனிது** என்றார். 

இவை மூன்று பாட்டானும் (குறள் 0228 - 0230)    
ஈயாமையின் குற்றம் கூறப்பட்டது.   

## இலக்கணக்குறிப்பு  





## அதிகாரம் எண்

புகழ் - பாயிரம் - 024 

## உரை

அஃதாவது _( புகழாவது )_,  

இல்வாழ்க்கை முதல் ஈகை ஈறாகச் சொல்லப்பட்ட  
இல்லறத்தின் வழுவாதார்க்கு  
இம்மைப்பயனாகி  
இவ்வுலகின்கண் நிகழ்ந்து இறவாது நிற்கும் கீர்த்தி.  

இது,  
பெரும்பான்மையும் ஈதல் பற்றி வருதலின்,  
அதன் பின் வைக்கப்பட்டது.



## குறள் எண் 

புகழ்  - குறள் - 0231  

## குறள் 

**ஈத லிசைபட வாழ்த லதுவல்ல  
தூதிய மில்லை யுயிர்க்கு.** 

## கொண்டு கூட்டும் முறை

**'ஈதல், இசைபட வாழ்தல், அதுஅல்லது உயிர்க்கு ஊதியம் இல்லை**

## குறள் சாரம் 


## பரிமேலழகர் உரை

**ஈதல்** - வறியார்க்கு ஈக,  

**இசைபட வாழ்தல்** - அதனால் புகழ் உண்டாக வாழ்க,  

**அது அல்லது உயிர்க்கு ஊதியம் இல்லை** - அப்புகழ் அல்லது மக்கள் உயிர்க்குப்பயன் பிறிது ஒன்று இல்லை ஆகலான்.  

## பரிமேலழகர் உரைகுறிப்பு   

இசைபட வாழ்தற்குக் கல்வி, ஆண்மை முதலிய பிற காரணங்களும் உளவேனும் உணவின் பிண்டம் உண்டி முதற்று (புறநானுறு .18)  ஆகலின் ஈதல் சிறந்தது என்பதற்கு ஞாபகமாக ஈதல் என்றார்.  
உயிர்க்கு என்பது, பொதுப்படக் கூறினாரேனும், விலங்கு உயிர்கட்கு ஏலாமையின், மக்கள் உயிர்மேல் நின்றது.  

## பொருட்க்குறிப்பு 

இசைபட வாழ்தற்குக் கல்வி,  
ஆண்மை முதலிய பிற காரணங்களும் உளவேனும்  
_**உணவின் பிண்டம் உண்டி முதற்று (புறநானுறு .18)**_  ஆகலின்,  
ஈதல் சிறந்தது என்பதற்கு ஞாபகமாக **ஈதல்** என்றார்.  

**உயிர்க்கு** என்பது, பொதுப்படக் கூறினாரேனும்  
விலங்கு உயிர்கட்கு ஏலாமையின், மக்கள் உயிர்மேல் நின்றது.  

## இலக்கணக்குறிப்பு  




## குறள் எண் 

புகழ்  - குறள் - 0232  

## குறள் 

**உரைப்பா ருரைப்பவை யெல்லா மிரப்பார்கொன்  
றீவார்மே னிற்கும் புகழ்.** 

## கொண்டு கூட்டும் முறை

**உரைப்பார் உரைப்பவை எல்லாம், இரப்பார்க்கு ஒன்று ஈவார் மேல் நிற்கும் புகழ்**  

## குறள் சாரம் 


## பரிமேலழகர் உரை

**உரைப்பார் உரைப்பவை எல்லாம்** - உலகத்து ஒன்று உரைப்பார் உரைப்பன எல்லாம்,  

**இரப்பார்க்கு ஒன்று ஈவார் மேல் நிற்கும் புகழ்** -  
வறுமையான் இரப்பார்க்கு  
அவர் வேண்டியது ஒன்றை ஈவார் கண் நிற்கும் புகழாம்.  

## பரிமேலழகர் உரைகுறிப்பு   

புகழ்தான் உரையும் பாட்டும் என இருவகைப்படும் (புறநானுறு.27).  
அவற்றுள் உரைப்பார் உரைப்பவை என எல்லார்க்கும் உரிய வழக்கினையே எடுத்தாராயினும், இனம் பற்றிப் புலவர்க்கே உரிய செய்யுளும் கொள்ளப்படும், படவே பாடுவார் பாடுவன எல்லாம் புகழாம் என்பதூஉம் பெற்றாம்.  
ஈதற்காரணம் சிறந்தமை இதனுள்ளும் காண்க.  
இதனைப் பிறர்மேலும் நிற்கும் என்பார் தாம் எல்லாம் சொல்லுக புகழ் ஈவார் மேல் நிற்கும் என்று உரைப்பாரும் உளர்.  
அது புகழது சிறப்பு நோக்காமை அறிக.  

## பொருட்க்குறிப்பு 

புகழ்தான் உரையும் பாட்டும் என இருவகைப்படும் (புறநானுறு.27).  

அவற்றுள் **உரைப்பார் உரைப்பவை** என எல்லார்க்கும் உரிய வழக்கினையே எடுத்தாராயினும்,  
இனம் பற்றிப் புலவர்க்கே உரிய செய்யுளும் கொள்ளப்படும்,  
படவே பாடுவார் பாடுவன எல்லாம் புகழாம் என்பதூஉம் பெற்றாம்.  

ஈதற்காரணம் சிறந்தமை இதனுள்ளும் காண்க.  

இதனைப் பிறர்மேலும் நிற்கும் என்பார்  
தாம் எல்லாம் சொல்லுக புகழ் ஈவார் மேல் நிற்கும் என்று உரைப்பாரும் உளர்.  
அது புகழது சிறப்பு நோக்காமை அறிக.  

## இலக்கணக்குறிப்பு  




## குறள் எண் 

புகழ்  - குறள் - 0233  

## குறள் 

**ஒன்றா உலகத்து உயர்ந்த புகழல்லால்  
பொன்றாது நிற்பதொன்று இல்.** 

## கொண்டு கூட்டும் முறை

**ஒன்றா உயர்ந்த புகழ் அல்லால் உலகத்துப் பொன்றாது நிற்பது ஒன்று இல்**  

## குறள் சாரம் 


## பரிமேலழகர் உரை

**ஒன்றா உயர்ந்த புகழ் அல்லால்** - தனக்கு இணையின்றாக ஓங்கிய புகழல்லது  

**உலகத்துப் பொன்றாது நிற்பது ஒன்று இல்** - உலகத்து இறவாது நிற்பது பிறிதொன்று இல்லை.  

## பரிமேலழகர் உரைகுறிப்பு   

இணை இன்றாக ஓங்குதலாவது கொடுத்தற்கு அரிய உயிர் உறுப்புப் பொருள்களைக் கொடுத்தமை பற்றி வருதலால் தன்னோடு ஒப்பது இன்றித் தானே உயர்தல்.  
அத்தன்மைத்தாகிய புகழே செய்யப்படுவது என்பதாம்.  
இனி ஒன்றா என்பதற்கு ஒரு வார்த்தையாகச் சொல்லின் எனவும், ஒருதலையாகப் பொன்றாது நிற்பது எனவும் உரைப்பாரும் உளர்.  
இவை மூன்று பாட்டானும் புகழ் சிறப்புக் கூறப்பட்டது.  

## பொருட்க்குறிப்பு 

**இணை இன்றாக ஓங்குதலாவது** கொடுத்தற்கு அரிய உயிர் உறுப்புப் பொருள்களைக் கொடுத்தமை பற்றி வருதலால் தன்னோடு ஒப்பது இன்றித் தானே உயர்தல்.  
அத்தன்மைத்தாகிய புகழே செய்யப்படுவது என்பதாம். 

இனி ஒன்றா என்பதற்கு  
* ஒரு வார்த்தையாகச் சொல்லின் எனவும்,  
* ஒருதலையாகப் பொன்றாது நிற்பது எனவும் உரைப்பாரும் உளர்.  

இவை மூன்று பாட்டானும் (குறள் 0231 - 0233)  
புகழ் சிறப்புக் கூறப்பட்டது.  

## இலக்கணக்குறிப்பு  




## குறள் எண் 

புகழ்  - குறள் - 0234  

## குறள் 

**நிலவரை நீள்புகழ் ஆற்றின் புலவரைப்  
போற்றாது புத்தேள் உலகு.** 

## கொண்டு கூட்டும் முறை

**நிலவரை நீள் புகழ் ஆற்றின் புத்தேள் உலகு புலவரைப் போற்றாது** 

## குறள் சாரம் 


## பரிமேலழகர் உரை

**நிலவரை நீள் புகழ் ஆற்றின்** -  
ஒருவன்  
நிலஎல்லைக் கண்ணே பொன்றாது நிற்கும் புகழைச் செய்யுமாயின்  

**புத்தேள் உலகு புலவரைப் போற்றாது** -  
புத்தேள் உலகம் அவனையல்லது  
தன்னை எய்தி நின்ற ஞானிகளைப் பேணாது.

## பரிமேலழகர் உரைகுறிப்பு   

புகழ் உடம்பான் இவ்வுலகும், புத்தேள் உடம்பான் அவ்வுலகும் ஒருங்கே எய்தாமையின், புலவரைப் போற்றாது என்றார்.  
அவன் இரண்டு உலகும் ஒருங்கு எய்துதல், 'புலவர் பாடும் புகழுடையோர்விசும்பின் வலவன் ஏவாவான ஊர்தி எய்துப என்பதம் செய்வினை முடித்து' (புறநானுறு.27), எனப் பிறராலும் சொல்லப்பட்டது.    

## பொருட்க்குறிப்பு 

* புகழ் உடம்பான் இவ்வுலகும்,  
* புத்தேள் உடம்பான் அவ்வுலகும் ஒருங்கே எய்தாமையின், புலவரைப் போற்றாது என்றார்.  

அவன் இரண்டு உலகும் ஒருங்கு எய்துதல்,  
_**'புலவர் பாடும் புகழுடையோர்விசும்பின் வலவன் ஏவாவான ஊர்தி எய்துப என்பதம் செய்வினை முடித்து' (புறநானுறு.27)**_, எனப் பிறராலும் சொல்லப்பட்டது.   

## இலக்கணக்குறிப்பு  




## குறள் எண் 

புகழ்  - குறள் - 0235  

## குறள் 

**நத்தம்போல் கேடும் உளதாகும் சாக்காடும்  
வித்தகர்க் கல்லால் அரிது.** 

## கொண்டு கூட்டும் முறை

**நத்தம் (ஆகும்) கேடும், உளது ஆகும் சாக்காடும், வித்தகர்க்கு அல்லால் அரிது**
## குறள் சாரம் 


## பரிமேலழகர் உரை

**நத்தம் (ஆகும்) கேடும்** - புகழுடம்பிற்கு ஆக்கமாகுங் கேடும்,  

**உளது ஆகும் சாக்காடும்** - புகழுடம்பு உளதாகும் சாக்காடும்,  

**வித்தகர்க்கு அல்லால் அரிது** - சதுரப்பாடுடையார்க்கு அல்லது இல்லை.

## பரிமேலழகர் உரைகுறிப்பு   

நந்து என்னும் தொழிற்பெயர் விகாரத்துடன் நத்து என்றாய், பின் அம்என்னும் பகுதிப் பொருள் விகுதிபெற்று 'நத்தம்' என்று ஆயிற்று.  
போல என்பது ஈண்டு உரையசை.  
ஆகும் என்பதனை முன்னும் கூட்டி, அரிது என்பதனைத் தனித்தனி கூட்டி உரைக்க.  
ஆக்கமாகும் கேடாவது புகழ் உடம்பு செல்வம் எய்தப் பூதஉடம்பு நல்கூர்தல்.  
உளதாகும் சாக்காடாவது புகழ் உடம்பு நிற்கப் பூத உடம்பு இறத்தல்.  
நிலையாதனவற்றான் நிலையின எய்துவார் வித்தகர் ஆகலின், வித்தகர்க்கு அல்லால் அரிது என்றார்.  
இவை இரண்டு பாட்டானும் புகழ் உடையார் எய்தும் மேன்மை கூறப்பட்டது.    

## பொருட்க்குறிப்பு   

**ஆக்கமாகும் கேடாவது** புகழ் உடம்பு செல்வம் எய்தப் பூதஉடம்பு நல்கூர்தல். 

**உளதாகும் சாக்காடாவது** புகழ் உடம்பு நிற்கப் பூத உடம்பு இறத்தல்.  

நிலையாதனவற்றான் நிலையின எய்துவார் வித்தகர் ஆகலின், **வித்தகர்க்கு அல்லால் அரிது** என்றார்.  

இவை இரண்டு பாட்டானும் (குறள் 0234 - 0235)  
புகழ் உடையார் எய்தும் மேன்மை கூறப்பட்டது.    


## இலக்கணக்குறிப்பு  

**நந்து** என்னும் தொழிற்பெயர் விகாரத்துடன் **நத்து** என்றாய், பின் **அம்**என்னும் பகுதிப் பொருள் விகுதிபெற்று **நத்தம்** என்று ஆயிற்று.  

**போல** என்பது ஈண்டு உரையசை. 

**ஆகும்** என்பதனை முன்னும் கூட்டி, **அரிது** என்பதனைத் தனித்தனி கூட்டி உரைக்க.  



## குறள் எண் 

புகழ்  - குறள் - 0236  

## குறள் 

**தோன்றின் புகழொடு தோன்றுக அஃதிலார்  
தோன்றலின் தோன்றாமை நன்று.** 

## கொண்டு கூட்டும் முறை

**தோன்றின் புகழோடு தோன்றுக அஃது இலார் தோன்றலின் தோன்றாமை நன்று**

## குறள் சாரம் 


## பரிமேலழகர் உரை

**தோன்றின் புகழோடு தோன்றுக** - மக்களாய்ப் பிறக்கின் புகழுக்கு ஏதுவாகிய குணத்தோடு பிறக்க  

**அஃது இலார் தோன்றலின் தோன்றாமை நன்று** - அக்குணமில்லாதார் மக்களாய்ப் பிறத்தலின் விலங்காய்ப் பிறத்தல் நன்று 

## பரிமேலழகர் உரைகுறிப்பு   

புகழ் ஈண்டு ஆகுபெயர்.  
அஃது இலார் என்றமையின் மக்களாய் என்பதூஉம், மக்களாய்ப் பிறவாமை என்ற அருத்தாபத்தியான் விலங்காய்ப் பிறத்தல் என்பதூஉம் பெற்றாம்.  
இகழ்வார் இன்மையின் நன்று என்றார்.   

## பொருட்க்குறிப்பு 

* **அஃது இலார்** என்றமையின் மக்களாய் என்பதூஉம்,  
* **மக்களாய்ப் பிறவாமை என்ற அருத்தாபத்தியான்** விலங்காய்ப் பிறத்தல் என்பதூஉம் பெற்றாம். 

இகழ்வார் இன்மையின் நன்று என்றார்.   

## இலக்கணக்குறிப்பு  

**புகழ்** ஈண்டு ஆகுபெயர்.  



## குறள் எண் 

புகழ்  - குறள் - 0237  

## குறள் 

**புகழ்பட வாழாதார் தந்நோவார் தம்மை  
இகழ்வாரை நோவது எவன்.** 

## கொண்டு கூட்டும் முறை

**புகழ்பட வாழாதார் தம் நோவார் தம்மை இகழ்வாரை நோவது எவன்**

## குறள் சாரம் 


## பரிமேலழகர் உரை

**புகழ்பட வாழாதார்**- தமக்குப் புகழுண்டாக வாழமாட்டாதார்  

**தம் நோவார்** - அதுபற்றிப் பிறர் இகழ்ந்தவழி, இவ்விகழ்ச்சி நம் மாட்டாமையான் வந்தது என்று தம்மை நோவாதே  

**தம்மை இகழ்வாரை நோவது எவன்** - தம்மை இகழ்வாரை நோவது என் கருதி? 


## பரிமேலழகர் உரைகுறிப்பு   

புகழ்பட வாழலாயிருக்க அதுமாட்டாத குற்றம் பற்றிப் பிறர் இகழ்தல் ஒரு தலையாகலின், இகழ்வாரை என்றார்.   

## பொருட்க்குறிப்பு 

புகழ்பட வாழலாயிருக்க அதுமாட்டாத குற்றம் பற்றிப் பிறர் இகழ்தல் ஒருதலையாகலின்,  
**இகழ்வாரை** என்றார்.   

## இலக்கணக்குறிப்பு  




## குறள் எண் 

புகழ்  - குறள் - 0238  

## குறள் 

**வசையென்ப வையத்தார்க் கெல்லாம் இசையென்னும்  
எச்சம் பெறாஅ விடின்.**

## கொண்டு கூட்டும் முறை

**இசை என்னும் எச்சம் பெறாவிடின், வையத்தார்க்கு எல்லாம் வசை என்ப**

## குறள் சாரம் 


## பரிமேலழகர் உரை


**இசை என்னும் எச்சம் பெறாவிடின்** -  
புகழ் என்னும் எச்சம் பெறலாயிருக்க,  
அது பெறாது ஒழிவாராயின்,  

**வையத்தார்க்கு எல்லாம் வசை என்ப** -  
வையகத்தோர்க்கு எல்லாம்  
அது தானே வசை என்ற சொல்லுவர் நல்லோர்.  

## பரிமேலழகர் உரைகுறிப்பு   

எச்சம் என்றார், செய்தவர் இறந்து போகத் தான் இறவாது நிற்றலின்.  
இகழப்படுதற்குப் பிறிதொரு குற்றம் வேண்டா என்பது கருத்து.  

## பொருட்க்குறிப்பு 

**எச்சம்** என்றார், செய்தவர் இறந்து போகத் தான் இறவாது நிற்றலின்.  

இகழப்படுதற்குப் பிறிதொரு குற்றம் வேண்டா என்பது கருத்து.    

## இலக்கணக்குறிப்பு  




## குறள் எண் 

புகழ்  - குறள் - 0239  

## குறள் 

**வசையிலா வண்பயன் குன்றும் இசையிலா  
யாக்கை பொறுத்த நிலம்.** 

## கொண்டு கூட்டும் முறை

**இசை இலா யாக்கை பொறுத்த நிலம், வசை இலா வண்பயன் குன்றும்**  

## குறள் சாரம் 


## பரிமேலழகர் உரை

**இசை இலா யாக்கை பொறுத்த நிலம்** - புகழ் இல்லாத உடம்பைச் சுமந்த நிலம்,  

**வசை இலா வண்பயன் குன்றும்** - பழிப்பு இல்லாத வளப்பத்தை உடைய விளையுள் குன்றும். 

## பரிமேலழகர் உரைகுறிப்பு   

உயிர் உண்டாயினும் அதனால் பயன் கொள்ளாமையின் யாக்கை எனவும், அது நிலத்திற்குப் பொறையாகலின் பொறுத்த எனவும் கூறினார்.  
விளையுள் குன்றுதற்கேது, பாவ யாக்கையைப் பொறுக்கின்ற வெறுப்பு.  
குன்றும் என இடத்து நிகழ்பொருளின் தொழில் இடத்தின்மேல் நின்றது.  
இவை நான்கு பாட்டானும் புகழ் இல்லாதாரது தாழ்வு கூறப்பட்டது.   

## பொருட்க்குறிப்பு 

* உயிர் உண்டாயினும் அதனால் பயன் கொள்ளாமையின் **யாக்கை** எனவும்,  
* அது நிலத்திற்குப் பொறையாகலின் **பொறுத்த** எனவும் கூறினார்.   

விளையுள் குன்றுதற்கேது, பாவ யாக்கையைப் பொறுக்கின்ற வெறுப்பு.  
 
இவை நான்கு பாட்டானும் புகழ் இல்லாதாரது தாழ்வு கூறப்பட்டது.   

## இலக்கணக்குறிப்பு  

**குன்றும்** என இடத்து நிகழ்பொருளின் தொழில் இடத்தின்மேல் நின்றது.  



## குறள் எண் 

புகழ்  - குறள் - 0240  

## குறள் 

**வசையொழிய வாழ்வாரே வாழ்வார் இசையொழிய  
வாழ்வாரே வாழா தவர்.**

## கொண்டு கூட்டும் முறை

**வசை ஒழிய வாழ்வாரே வாழ்வார், இசை ஒழிய வாழ்வாரே வாழாதவர்** 

## குறள் சாரம் 


## பரிமேலழகர் உரை

**வசை ஒழிய வாழ்வாரே வாழ்வார்** -  
தம்மாட்டு வசை உண்டாகாமல் வாழ்வாரே  
உயிர் வாழ்வாராவார்,   

**இசை ஒழிய வாழ்வாரே வாழாதவர்** - புகழ் உண்டாகாமல் வாழ்வாரே இறந்தார் ஆவார்.  
 

## பரிமேலழகர் உரைகுறிப்பு   

வசையொழிதலாவது இசை என்னும் எச்சம் பெறுதல் ஆயினமையின், இசையொழிதலாவது வசை பெறுதலாயிற்று.  
மேல், 'இசை இலா யாக்கை' என்றதனை விளக்கியவாறு.  
இதனான் இவ்விரண்டும் உடன் கூறப்பட்டன.  
மறுமைப்பயன் 'வானுறையும் தெய்வத்துள் வைக்கப்படும்' (குறள்50) என மேலே கூறப்பட்டது.  
படவே இல்லறத்திற்கு இவ்வுலகில் புகழும், தேவர் உலகில் போகமும் பயன் என்பது பெற்றாம்.  

இனி, மனு முதலிய அற நூல்களால் பொதுவாகக் கூறப்பட்ட இல்லறங்கள் எல்லாம் இவர் தொகுத்துக் கூறிய இவற்றுள்ளே அடங்கும்.  
அஃது அறிந்து அடக்கிக் கொள்க. யாம் உரைப்பின் பெருகும்.  
இல்லறவியல் முற்றிற்று.

## பொருட்க்குறிப்பு 

**வசையொழிதலாவது** இசை என்னும் எச்சம் பெறுதல் ஆயினமையின்,  
**இசையொழிதலாவது** வசை பெறுதலாயிற்று. 
மேல், _**இசை இலா யாக்கை**_ என்றதனை விளக்கியவாறு.  
இதனான் இவ்விரண்டும் உடன் கூறப்பட்டன.  

மறுமைப்பயன் _**வானுறையும் தெய்வத்துள் வைக்கப்படும் (குறள் 0050)**_ என மேலே கூறப்பட்டது.  
படவே  
* இல்லறத்திற்கு இவ்வுலகில் புகழும்,  
* தேவர் உலகில் போகமும் பயன் என்பது பெற்றாம்.  

இனி,  
மனு முதலிய அற நூல்களால் பொதுவாகக் கூறப்பட்ட இல்லறங்கள் எல்லாம்  
இவர் தொகுத்துக் கூறிய இவற்றுள்ளே அடங்கும்.  
அஃது அறிந்து அடக்கிக் கொள்க.  
யாம் உரைப்பின் பெருகும்.   

**இல்லறவியல் முற்றிற்று.**

## இலக்கணக்குறிப்பு  


